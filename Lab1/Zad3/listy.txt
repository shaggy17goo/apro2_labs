KI/253

69. Do matki

Genewa, czwartek, 21 — sobota, 23 sierpnia 1834 r.

Gene., 1834 r. 21 sierpnia

Najdroższa Matko moja! List ten kilką dniami opóźnił się, a to z przyczyny mego wojażu po górach. Podróż ta była prawie nadspodziewaną. Pani Wodzińska, bawiąca tu, wyjeżdżając z familiją namówiła mię, abym jej towarzyszył. Nie mogłem oprzeć się pokusie. Kochane gospodynie moje przydały do mojej wypróżnionej kasy potrzebne pieniądze — i wziąwszy mantelzak na plecy, ostatniego dnia zeszłego miesiąca siadłem na statek parowy — i ruszyłem przez błękitne jezioro… Nigdy w życiu moim nie widziałem jeszcze tak pięknych obrazów jak te, które przez dwadzieścia dni przemijały przed moimi oczyma… Nim przystąpię do opisania podróży mojej, muszę, matko droga, rzucić się do nóg twoich i podziękować ci za to, że wróciwszy do domu zastałem od ciebie przysłaną mi spokojność. Niepewność o ciebie dręczyła mię podczas całej wędrówki — myśl o tobie nie odstępowała mię. Ileż razy chciałbym był trzymać ciebie za rękę, kiedy się nachylałem nad przepaściami. —

Zmiana ciągła miejsc sprawiała to często, że w nich upatrywałem różne z rodzinnymi miejscami podobieństwa. Nigdy tyle cieniów przeszłości nie stanęło przede mną. Różne twarze znajomych i umarłych stawały po drogach i przeprowadzały mię jak wierne przyjacioły… różne zapomniane piosnki cisnęły się do ust moich. Było i smutno, i miło… Abyś mię sobie, mamo, dobrze wystawić mogły, muszą ci opisać mój fantastyczny ubior. Miałem płócienną blousę, haftowaną zielonym jedwabiem czy też włóczką, pas czarny skórzany, białe szarawary, kapelusz ze słomy białej i czarnej pleciony, dosyć niski, z ogromnymi skrzydłami i opasany purpurową wstążką — do tego na grubej podeszwie trzewiki — i kij wyższy ode mnie, biały z żelaznym kolcem, jakiego zwyczajnie górale używają. W ubiorze tym wyglądałem tak młodo, że mi dawano lat 15 wieku, Towarzystwo nasze składało się z 9 osób — pani Wodzińska, dwie jej córki — panna Marianna, mło-

KI/254

da, ale nieładna, dosyć jednak miła i mnóstwo mająca talentów — druga córka jeszcze dziecko… Przy pannach była guwernantka francuska, panna Malet, trochę podtatusiała i ciągle zajmująca się botaniką. Trzech synów pani Wodz. — i jeszcze jeden młody Zmudzin — i ja. Towarzystwo to nie tak bardzo przyjemne, jakbym ja żądał, ale też nie było nieznośne — owszem, różnica charakterów podróżujących osób dobrą razem tworzyła harmoniją. Najmłodszy z synów p- Wodzińskiej był naszym pajacem, ciągle nas śmieszył i bawił… Najstarszy, który niedawno stracił i pochował w grobie z suchot umarłą kochankę, był osobą melancholiczną towarzystwa — ja zaś, chociaż nie straciłem z suchot kochanki, byłem także osobą ponurą towarzystwa — nie zawsze jednak. Rano 31 lipca statek parowy ruszył z nami, rzucając na miasto kłęby czarnego dymu. Widziałem przemijające jeziora brzegi — pożegnałem oczyma Pâquis — i Pâquis zniknęło. Koleją wysuwały się z jeziora: Coppet, gdzie pani Staël mięszkała — potem Lausanne — za Lausanną Vevey — z drugiej zaś strony skały Meilleries, sławne skały, skąd kochanek Heloisy najpiękniejsze listy pisał. Przepłynęliśmy koło sławnego zamku Chillon — i na koniec wylądowaliśmy w końcu jeziora Villeneuve. Tam najęty powóz zawiozł nas do Bex — miasteczka sławnego solną fabryką i minami. Nazajutrz rano zwiedzaliśmy miny solne — pół mili prawie szliśmy podziemnymi drogami, niosąc w rękach lampy żelazne. Było w tej podziemnej podróży prawdziwie coś uderzającego imaginacją… Zwłaszcza prochem rozsadzać skały. —

Nie będzie ciebie, Mamo moja, interesował wojaż, wyszczególniający tylko miejsce popasu i noclegu – opisze Ci więc tylko niektóre bardziej zajmujące miejsca… Trzeciego dnia naszej podróży wędrowaliśmy do klasztoru St. Bernarda. – Wszyscy mężczyźni szliśmy pieszo dzień cały drogą przez Napoleona wykutą. Z obu stron ogromne góry – rzeka płynie przepaścią pod nogami – chaty nędzne – ludzie ubodzy. O wschodzie słońca spotkaliśmy w górach pogrzeb ubogiego człowieka. Kilkoro ludzi w łach-

KI/255
manach i ksiądz stanowił cały orszak, a spiew pogrzebowy nie mógł przewyższyć szumu potoków… Mamo moja, jak mi się ludzie wydawali mrówkami! O godzinie 5 wieczorem wjechałem na mule w krainę śniegów – potem między skałami w ciemnym i mglistym powietrzu ukazał się klasztor… Ksiądz Gwardian w czarnym habicie stał na ganku… pies ogromny leżał na dziedzińcu jak z marmuru wykuty – za klasztorem błyszczało oprawione w skalistym brzegu czarne, ołowianego koloru jezioro. Klasztor ten, gdyby był przez mnichów zamieszkany, byłby prawdziwie zachwycającym. Niestety, ludzie nie odpowiadają często wielkości powołania. Ksiądz Gwardian, świecki i światowy, uśmiecha się do dam, a ujęcie jego nieźle by się wydawało nawet na dworze Ludwika XIV. Spaliśmy w celach zimnych jak lodownie. Refektarz wygląda jak salon światowy, a siedzące towarzystwo około kominka śmiechem i żartobliwą rozmową odstrasz wszelką myśl wzniosła i smutną. Blisko klasztoru stoi mały domek, gdzie składają się znalezione w śniegach trupy. Okropny to widok. W różnych pozycjach zmarli siedzą – leżą – jedni do szkieletów podobni, drudzy czarną skórą powleczeni… okropny widok!... Mamom moja. stamtąd weszliśmy znowu w uśmiechająca się krainę wiosny. Po dwóch  dniach podróży stanęliśmy u stóp góry Ghemmi. Trzy godziny iść na nią trzeba na mułach – a tak jest stercząca, ze nie do góry, ale do muru gładkiego podobna. Droga w zig-zag wykuta ciągle wisi nad przepaścią. Kto na tę górę nie wszedł, to stojąc u jej stóp wierzyć nie może, aby wejść można było… Na zielonej równinie pod tą górą leży miasteczko sławne wodami Louèche… Żadne opisy nie odmalują wam zieloności szmaragdowej, która widać w dolinie – tych domów białych, które po niej są rozsypane – tej góry żółtego koloru – tych gazowych chmur, które się wieszają po jej szczytach. A ja – to wszystko – w i d z i a ł e m. I znów po trzech godzinach drogi stąpaliśmy po gołych skałach, gdzieniegdzie śniegami pokrytych… i znowu nic widać nie było, tylko skały – śnieg – czarne jezioro i niebo. Po zejściu z tej góry na drugiej stronie znaleźliśmy jeszcze piękniejsza okolicę – jeszcze piękniejsze drzewa i kwiaty – i kaskady srebrne z gór spadające – i prześliczne szalety. O Matko! ileż razy w tych pięknych miejscach myślałem o tobie, ileż razy cisnął się do moich ust refrain Goethego piosnki:
Czy znasz ten kra? znasz go, o moja miła?
Tam byłby raj – gdybyś ty ze mną była.

KI/256
Po trudach pieszej podróży przyjemnie nam było siąść do łódki i przepływać jeziora Thoune – Brienz – do sławnej kaskady Giessbach. Patrząc na nią przychodziła mi na myśl Zofijówka – a potem łańcuch myśli rozciągał się dalej – do Wierżchowki – byłem w Julinkach – i chciałem głośno wołać zmarłych po imieniu. Po odwiedzeniu kaskady Giessbach damy nasz, zmęczone i przerażone podróżą p przepaścistych górach – rzuciły nas i pojechały inną drogą do Luzern – my zaś, chłopcy, trochę smutni z rozłączenia się, troch weseli z odzyskanej wolności, poszliśmy pieszo przez góry. Tu dopióro wojaż nas zachwycającymi nas zaczął karmić dolinami. Lauterbrunn i Grindelwald nic podobnego nie mogą mieć w naturze…W Lauterbrunn spada ze skał wysoka na 800 stóp kaskada Staubbach – woda jej nigdzie prawie o skały się nie odbija, ale przez sam lot z takiej wysokości zamienia się na wstęgę mgły białej – i leci na dolinę. Góra Jungfrau, śniegiem pokryta, stoi jak olbrzym biały… Druga dolina, Grindelwald, jeszcze piękniejsza – bo do niej wpływają dwie rzeki lodów. Lody te aż do jej głębi dochodzą – i promienna ich białość ślicznie odbija pośród muraw, drzew i kwiatów… Nigdy mi się nic podobnego nie śniło. Tam widziałem z gór spadające awalansze. Huk podobny do piorunu rozlega się po dolinie, ile razy bryła śniegu oderwie się z czoła gór. Matko moja, wystaw sobie, że najpiękniejsze słońce oświecało to wszystko… że wstawaliśmy o wschodzie – że oddychaliśmy wonią zroszonych kwiatów… Mamo moja, jakie by to były czarujące wspomnienia, gdybym kiedyś między wami mógł przypominać i o przeszłości marzyć!

Weszliśmy na Faulhorn, gdzie jeszcze mało było podróżnych. Oberża na tej górze jest najwyższym mieszkaniem w Europie. Wojażerowie, chcąc patrzeć na okolicę, muszą wychodzić z domu kołdrami okryci. Mróz nam dopiekał… ale też jaki widok… O zachodzie słońca mgły nas obwiały — i staliśmy na szczycie góry jak na pokładzie płynącego do nieba okrętu. Słońce czerwone było od nas niżej na niebie, a jeszcze miało drogę do przebycia, nim zaszło…  Za nami z mgły wychodził ogromny szereg gór śniegowych — nikt by w godzinę nie zliczył ich szczytów, a wszystkie były czerwone od słońca — ogniste. Nocowaliśmy w oberży — i z rana widzieliśmy wschód słońca — czysty — żadnej mgły — przepaście … — błyszczące jeziora — cała Szwajcaria pod nami — widna — jasna — a jaka cichość! Taki sam widok mieliśmy jeszcze 

KI/257

z góry Rhigi. Na tę górę wchodzą wszyscy podróżni — widok z niej rozleglejszy, ale mniej piękny. Góry śniegowe w oddaleniu nie przerażają wielkością swoją rozumu, a nawet imaginacji człowieka. Można z niej patrzeć na Szwajcarią bez przerażenia — a ja patrząc o wschodzie słońca mimowolnie płakałem — nie wiem dlaczego, ale mi żal było ludzi… Z góry Faulhorn przechodziliśmy znów do czarujących dolin Oberhassli. Byłem w Rosenlauen, prześliczne widziałem glaciers, byłem w lodowych gmachach — pod sklepieniami błękitnego kryształu. U nóg moich ogromne przepaście — i potok lody podrywał. Ze ścian gmachów, w których stałem, kropliste od słońca spadały deszcze.

Jak to smutno pomyśleć, że ty, Mamo, z tych krótkich opisów nie będziesz sobie mogła wystawić miejsc, gdzie twój syn był — gdzie myślał o tobie. Obrazy, które sobie twoja imaginacja utworzy, będą może pięknem ale nie będą tymi samymi obrazami, które teraz ja widzę we wspomnieniach. Czyż ludzie nie wynajdą kiedy jakiego środka, który by lepiej niż pismo i malarstwo wystawiał przedmioty! Dziwna i głupia myśl. Byłem po raz czwarty jeszcze na śniegach Grimsel — po raz czwarty nocowałem w zimnej oberży — przechodziłem śliczną drogę Swiętego Gotarda… widziałem na niej sławny most diabła. — Na koniec po 9-dniowej podróży przybyliśmy do Luzern, gdzie na nas nasze damy od 7 dni czekały. A przybyliśmy tam przez najpiękniejsze jezioro Czterech Kantonów. Byłem w kaplicy Wil. Tella — łódka nasza zatrzymała się na skale, z której bohater wyskoczył, Gesslera na jezioro odepchnąwszy. Kaplica ta, tylekroć rysowana, znajomą ci , Mamo, być musi… Wreszcie przez Bern wróciłem do domu. Zastałem dom pełny cudzoziemców — i może to z tej przyczyny wojaż zostawił mi jakiś ponury smutek i tęsknotę… bo z ciszy gór wszedłem nagle w gwar ludzi — gwar zimny, nie bawiący, nie dowcipny, nie ro-

KI/258

zumny, ale ów zwyczajny gwar świata — rozmowa ludzi, którzy się na chwilę poznają, aby się znów rozłączyć i zapomnieć o sobie. Jedna panna Eglantyna tylko obaczyła mię i powitała z radością. Stara jej matka także mię po macierzyńsku uścisnęła. więc prawdziwie jest za co dziękować Bogu, że na mojej drodze nie rzucił mi wszystkich serc z kamienia…

O Matko moja! Dziś dzień moich urodzin. Gospodynie moje pamiętają o nim — a ty, Matko, ty także musisz pamiętać, żeś ty kiedyś cierpiała tak mocno w ten dzień dając życie twemu biednemu dziecku. Biedna Matko moja! dziękuję ci dziś ze łzami, żeś przez lat 25 czuwała nade mną jak anioł stróż — Bóg ci jeszcze za to nie zapłacił — niczym… Ale, Matko moja, po 25 latach, dzisiaj mógłbym ci zrobić spowiedź ogólną życia mojego — i nie skalałem się żadną ciężką zmazą. Mogłabyś się może, Mamo uśmiechnąć i pocałować mię w czoło… Błogosław mi, Mamo droga. Panna Eglantyna zajrzała do drzwi moich wiedząc, że do ciebie piszę — i prosiła, abym od niej zasłał ci czułe pozdrowienie. Ona się o tobie, Mamo, zawsze z najczulszą troskliwością dowiaduje. Ona ciebie kocha, mamo, i przyjmij tę miłość — wszakże mię tyle osób kochało niegdyś — dlatego, że ciebie kochały.

Napisz, kochana Mamo, Teofilom o mojej podróży. Teofil mi także najczęściej w zamyśleniach moich stawał w pamięci. Jakby on był szczęśliwy, gdyby zamiast nudnych rachunków mógł liczyć wierżchołki śnieżne gór albo leżące pod stopami jeziora. Często zdaje mi się, że kradnę przyjemności, które się całej mojej rodzinie należą — ale wierzcie mi, że chętnie bym się nimi z wami podzielił… o! nawet oddałbym je wam wszystkie za jeden wasz uścisk. To dziwnie, Mamo moja, że ja, który widziałem tyle miejsc i krajów, który zebrałem w pamięci tyle obrazów świata, spać będę może kiedyś cicho na cmentarzu krzemienieckim — pod cieniem tej czereszeńki, która ocienia grób Babuni… O, gdyby tak było!…

Adieu, droga, najukochańsza Mamo… boję się dłużej pisać i nowe brać kartki, abym nie opoźnił bardziej i tak już opoźnionego listu. Ale z gór pisać nie mogłem, bo co dnia byłem pieszą podróżą zmęczony, bo co dnia około 6 lub 7 mil drogi robiłem, i to z góry na górę… Do tego dodajcie i to, że na górach nigdzie poczty nie mat,. to uniewinnicie mnie… Całuję rączki kochanego Dziadunia — niech pomyśli o wnuku i i spojrzy na Zamkową Górę. Mamo, a ty przy księżycu wystaw sobie, że na waszych górach stoją inne góry,

KI/259

ze śniegu — że na tych białych imaginacyjnych górach ja jestem — i że stamtąd patrzę na mały domek, który jest twoim mięszkaniem.

Adieu, Matko moja.

Twój Juliusz

Adres: Pour les Messieurs /Messieurs Hausneer et Violland/ Banquiers/ ŕ Brody (Gallicie Autriche)
Pour remettre ŕ Madame de Bécu

Stemple pocztowe: Genčve 23 Aoűt 1834 /P.P. fco frontičres/  Brody 6 Sep. 834

70. Do matki
Genewa, piątek, 28  — niedziela, 30 września 1834 r.

Gen. 18343 r. 28 września

Najukochańsza Mamo moja! Wróciłem znów od miesiąca do cichego mojego życia. Jesień, ulubiona moja pora roku, zachwyca mię bardziej teraz niż kiedykolwiek. Kąpię się w złotych promieniach słońca, chodzę po ogrodzie słuchając z rozkoszą lekkiego szelestu spadających liści. Nie dosyć jeszcze opadło — jeszcze nie wydają smutnego szumu pod moimi stopami. W tej ciszy usypiającej natury marzę często o twoich projektach ostatnich. Mamo droga, nie uwierzysz, ile mi zrobiły rozkoszy. O bogdajby je można kiedyś do skutku przyprowadzić! Wierz mi, mamo droga, że gdybyś ty ze mną była, nic by do szczęścia mego nie brakowało — prócz zdrowia kuzynki — ale więcej miałbym cierpliwości czekać z tobą razem na polepszenie się jej zdrowia — a gdyby nawet ozdrowieć nie miała przed moją śmiercią, to przynajmniej my bylibyśmy dwoje wyjęci z zarazy, jaką jej choroba osobom przy niej będącym może udzielać. mamo droga! myśląc o zdrowiu twoim widzę, że ci najlepiej byłoby mieszkać w południowych Włoszech, ale ja nie mógłbym ci tam towarzyszyć. Tu, gdzie jestem, nadto drogie życie — tak że oboje utrzymać byśmy się nie mogli — chyba ciągle zarywając co z naszego kapitału — a jednak życie tutaj na pensji najwygodniejsze by było dla nas. Płacąc 270 fr.

KI/260

na miesiąc, nie potrzebowalibyśmy myśleć o niczym — o nas by się troskano. Muszę się jeszcze o Nicei dowiedzieć , — ale te wiadomości, jakie o niej zebrałem dotychczas, nie bardzo są zachęcające. Ma byś tam niezmiernie gorąco w lecie — tak że prawie niepodobna wytrzymać. Zawsze jednak, kochana Mamo moja, potrzebowalibyśmy najmniej 4500 fr., aby się porządnie gdziekolwiek bądź utrzymać. Mniej zapewna potrzeba byłoby w Niemczech, ale tam nie dla mnie jest miejsce. Jeszcze gorszy dla mego zdrowia byłby klimat Kraka. Pewny jestem — i wielu mi mówiło — że tam, choćbym największe ostrożności około mego zdrowia przedsiębrał, dłużej nad miesiąc nie mógłbym wytrzymać. — Tak więc się rzeczy mają — i często, kiedy o tym myślę, rozpacz mię porywa.

Tego roku wcześniej niż kiedykolwiek goście z naszego domu rozjechali się. Zostałem sam z Włochem wojażerem i z moimi gospodyniami. Ten Włoch korzystnym jest dla mnie, bo gadam z nim często po włosku i wprawiam się. Tego lata było wiele wojażerów i z różnych narodów — z wszystkimi mniej więcej dobrze mogłem rozmawiać — i Anglicy, którzy z taką trudnością uczą się języków, uważali mię za cudowne prawie zwierzę. Nie uwierzycie, jak tu łatwo uchodzić za uczonego — albo za przyjemnego człowieka. Tutejsza młodzież tak jest ciężka, tak mało ma resursów, że dosyć jest przez pół godziny prowadzić w towarzystwie rozmową, aby dokazać tego, czego inni dokazać nie mogą. Nie tylko rozmową — pokazując nawet sztuki z kart, można zabawić towarzystwo i potem rozchodzi się sława po mieście. Często przychodzi mi na myśl opis Renego w Chateaubriand, który powiada, że musiał się zmniejszać uczuciami — i zmaleć — ile razy chciał, aby ludzie z nim obcowali. Towarzystwa nasze tysiąc razy są przyjemniejsze — oświecenie nasi ziomkowie są daleko więcej oświeceni niż tutejsi.

Bardzo kontent jestem, że odbyłem podróż po górach tego roku. Obrazy gór i lasów zostały w mojej pamięci — imaginacja moja jak salon pałacowy ustrojona jest nowymi malowidłami. Od powrotu mego do Genewy nieczęsto widuję się z towarzyszami podróży. Pani Wodzińska zaprosiła nas raz na podwieczorek do swo-

KI/261

jej małej córeczki, za miasto. Tam ułożyliśmy, że kiedyś, jeżeli wszyscy razem będziemy w Warszawie, pani W. wyda bal kostiumowy, na który każdy z nas przywdzieje swój podróżny ubior, a nawet owe grube trzewiki, w których łaził po skałach. Projekt ten bardzo mi się podoba. Jakie by to było smutne i zachwycające uczucie, po 10 lub 20 latach ubrać się tak, jak się człowiek ubierał młody, będąc na obcej ziemi — jak miło by było powinszować sobie wtenczas przebytych bied — i młodym ludziom o przeszłości rozpowiadać… Starość musi mieć także wielkie przyjemności — jako pora roku jesienna, I ty, Mamo droga, przyjdziesz na ten bal kostiumowy, i dasz mi czerwoną wstążkę do mego słomianego kapelusza, bo ta, którą nosiłem po górach, zblakowała od słońca i deszczu.

Przyjechał znów na zimę teatr do naszego miasteczka i rozpoczął widowisko. Mało to mię obchodzi, bo nie lubię złych komedii i wodewilów. Oszczędność także każe mi jak najrzadziej bywać na teatrze. Włoch, z którym mięszkam, prawi mi cuda o włoskich operach — a kiedy słucham jego opowiadania, myślę o tobie, mamo moja. We Włoszech teatr bardzo tani — najdroższe miejsca są 2 złote nasze, na innych teatrach 1 złoty tylko, to jest pół franka. Zycie we Włoszech także nadzwyczaj tanie. Oswojony z cenami tutejszymi, nie mogę nawet pojąć tej różnicy — i zły jestem na los, który mię przykuł do drogiego i nudnego kraju, wtenczas kiedy gdzie indziej mógłbym żyć taniej i przyjemniej. Mamo moja, chyba głową mury tłuc — tak wszędzie opór wielki na tym świecie, taka ciasnota, jak gdyby ludzi było zanadto wiele. Niektórzy mówią mi, że ze znajomością kilu języków mógłbym korzystne mieć miejsce w dyplomacji kraju Inez de Castro. Ale ja do dyplomacji nie stworzony — mało mam talentu do przewidywania politycznych wypadków. Wreszcie puszczać się do tak zamięszanego kraju, trzeba byłoby wiele pieniędzy — i może podróż na próżno bym odbył. Na koniec krótkie to życie niewarte jest tylu zachodów.

Zapomniałem zapewne donieść ci, kochana Mamo, że przed miesiącem odebrałem list od Odyńca przez jedną panią prze-

KI/262

jeżdżającą tu z Drezna. Dziecię, które miał, umarło czyli też nieżywe urodziło się. Może też to i dobrze dla niego, bo niewiele ma funduszów. List jego dosyć wesoły — zdaje się jednak, że mu niedługo w Dreznie siedzieć dozwolą, a wtenczas zapewne powróci.

Adam w Paryżu wydał nowy poemat w dwóch tomach pt. Pan Tadeusz czyli ostatni zajazd na Litwie w 1811 r., powieść szlachecka. Nie czytałem jeszcze tego nowego utworu, bo mi go jeszcze nie przysłano. Cieszę się zawsze, ile razy nowego co wychodzi, bo dla literatury naszej nie tylko trzeba, aby było dobre. ale też aby i wiele było — inaczej zawsze francuszczyzna będzie w modzie.

Piękna literatura francuska mało mię teraz obchodzi. Zjawiła się we Francji nowa Pani de Staël, którą ja przekładam nad dawniejszą. Nowa ta autorka kryje się pod nazwiskiem George Sand i pod tym imieniem wydała cztery romanse, z których dwa pierwsze są prawdziwie zachwycające. Staraj się, Mamo, dostać Indiana i drugi romans Valentine przez G. Sand, a przepędzisz kilka godzin rozkosznie. Ta nowa autorka nazywa się prawdziwie pani Dudevant. O ile mogłem się o niej dowiedzieć, niewiele zważa na opinnią publiczną. Rzuciła męża i żyje z uczniem Uniwersytetu Paryskiego — ze studentem prawa. Dotąd jednak jakaś tajemnica ją okrywa, nikt jej nie zna osobiście, nikt nie może z pewnością wiedzieć, kto jest autorem tych zachwycających romansów.

Smiałem się kiedyż z Jasia, kiedy go widziałem w Wierżchówce, siedzącego przy stoliku i ciągnącego kabały, czyli patience. Otóż gdybym miał teraz siostrzeńca, śmiać by się mógł ze mnie, bo co wieczór — wyjąwszy wtenczas, kiedy są goście — ciągnę pasjans w salonie przy okrągłym stoliku. Skoro mój patience skończę, Włoch drugi zaczyna — i tak cicho wieczór przychodzi aż do godziny 9, o której pijemy herbatę. Zdaje mi się, że Mam ciągniesz tę samą kabałę — jeżeli nie, to prawdziwie chciałbym cię, Mamo, nauczyć, abym mógł czasem pomyśleć sobie, że o tej samej godzinie tymi samymi sposobami staramy się dowiedzieć o naszej przyszłości. I tak: trzeba wziąść dwie talie kart — zmięszać. Potem trzeba zamyśleć sobie rzecz jaką — wszak ci, kochana Mamo, nie będzie brakowało pytań, które przyszłość ma spełnić, a których spełnienie kabała obiecać może. Potem kładzie się kart 9 jedna na drugiej — w miarę wychodzenia asów i królów. 4 asy kładną się po jednej stronie, 4 królowie odmienni po drugiej. Od

KI/263

królów karty zstępują, od asów kładą się karty coraz wstępujące, jak to: as, dwójka, trójka itd., król, dama, walet itd., zachowując zawsze kolory — słowem pasjans ma taki kształt:

rysunek

Z wierżchu i z dołu wolne karty można brać tylko. Karta, która jest pomiędzy dwoma kartami na górze i na dole, nie może być wziętą… Mama, która umiesz kilka pasjansów, z tego opisu może dojdziesz ładu. Jeżeli nie, to mi napisz, abym ciemne punkta wyjaśnił. Co też ty, kochana Mamo, pomyślisz sobie czytając tę receptę kabaliczną… powiesz może, żem zdziecinniał — czyli żem jeszcze na człowieka nie wyszedł. Wiesz, mamo, że wszystkie twoje projekta przeszły przez wyrocznią kabały.

Dnia 30. Obudziłem się dziś rano, aby ten list skończyć — i odebrałem wizytę syna pani Wodzińskiej, który w imieniu swojej matki zaprosił mię na wieczór. Na tym  wieczorze mają się znajdować wszystkie damy polskie, znajdujące się w Gen.; jedna z nich nawet sławna nieszczęściami. Poznam je więc wszystkie. Jeżeli ich towarzystwo jest przyjemne, to rozszerzę koło moich znajomości — i przez tę zimę nie będę siedział jak wilk w norze. Ty mi, droga Mamo, zawsze słusznie wyrzucasz że nie żyję z ludźmi. Czuję sam sprawiedliwość twoich wyrzutów i co zimy staram się poprawić — zaczynam wizyty — i znów odpadam ERROR w dawny grzech samotności. Widać, że jest coś w moim charakterze nietowarzyskiego. Zdaje mi się, że gdybym miał władzę ziemską, byłbym okrutnym władzcą — jak wszystkie zwierzęta żyjące samotnie. Szczęście to dla ludzi, że nie jestem niczym.

Kochana, droga mamo! jeżeli będziesz pisać do Teofilów, napisz im o mnie — napisz, że ich zawsze kocham, a ich oddalenie czuję tu nawet, bo już nie mam tej przyjemności, jaką miałem dawniej czytając ich przypiski listowe. Nie mogą sobie wystawić teraz waszej na pół wyludnionej mieściny. Trawa musi rosnąć na ulicach — i zawiasy drzwi waszych muszą rdzawieć. Projekt twój

KI/164

względem małego Stasia bardzo dobry — koniecznie go trzeba wychować na człowieka pożytecznego, a zdaje mi się, że on nawet niepospolitym będzie człowiekiem. Nie uczcie go tylko czytać na bajkach Krasickiego, ale na starej Biblii Wujka. Dziadunia mego rączki z uszanowaniem całuję — nie zapominam nigdy, że widziałem łzy w jego oczach, kiedym raz ostatni żegnał się z wami. Jakie to było pożegnanie! Droga, luba moja Mamo! całuję oczy twoje, jedno oko po drugim — pocałowanie tak dalekie, tak lekkie, ze snu by cię nawet, Mamo, nie zbudziło… Adieu! Odebrałem 200… Adieu — droga, miła Mamo moja… Fortunatowi, jeżeli kiedy zjedzie do was, powiedz, że często wspominam o nim, ale wspominam sobie samemu. Beaupré niech także przyjmie moje pozdrowienie przyjacielskie. Bądź zdrowa i szczęśliwa, kochana Mamo moja.

Twój Jul

Adres: Pour les Messieurs /Messieurs Hausner et Violland/ Banquiers/ ŕ Brody (Gallicie Autriche)
Pour remettre ŕ Madame de Bécu

Stemple pocztowe: Genčve 1 8bre 1834/ Fco frontičres/  Brody 10 Oct.

71. Do Cezarego Platera

Genewa, czwartek, 23 października 1834 r.

Łaskawy panie

Z załączonego tu listku pana Bovy obaczysz Pan, że negocjant ten dopomina się u mnie o dopłatę małej kwoty 45 fr., która mu za wybicie medalów należy się.

Wybicie bowiem medalów kosztowało, licząc medal po fr 1 1/2 — 		fr. 750
Koszta przesłania przez granicę po 20 fr. od sta medalów			 fr. 100
Za zapakowanie tych medalów						fr. 5

KI/265

Wziąłem od Towarzystwa na zapłatę fr. 780, i te zapłaciłem			fr. 780.
Pozostałem dłużny jeszcze						fr. 75.

Na umorzenie tego małego długu pozwoliłem i upoważniłem pana Bovy do przedania kilku medali z pozostałych u niego wybiórków
Przedał takich prób 5 — po fr 5						fr. 25
Pozostało do zapłacenia panu Bovy					fr. 45.

Na pewność tej kwoty przedstawiłem dotąd w rękach pana Bovy macicę, czyli formę medalową — myśląc zawsze, że towarzystwo więcej medalów bić każe, teraz, kiedy widzę, że to nie nastąpi, upraszam cię, Łaskawy nasz i Szanowny Prezesie — abyś formę medalową przez zapłacenie małej sumy 45 fr. wykupić raczył — i rozrządził nią, jak ci się podoba — a mnie zaś od wszelkich medalowych kłopotów wyzwolił… Forma ta jako dzieło sztuki ma swoją wartość — i szkoda byłoby, żeby ją Bovy posiadał… Może kiedyś pan Władysław jadąc do Anglii — zawiezie z sobą tę formę i tam zdoła nieco medali wybić i rozsprzedać…

Syn pana Bovy, bawiący w Paryżu, podda panu Cezarowi ten list… z nim racz się ułożyć, gdzie i jak ci forma medalowa przesłaną być winna. — Co do mnie, racz zajrzeć w regestra u ciebie pozostałe, a przekonasz się, że pieniądze wzięte na medal całkowicie na medal użyłem, — Spodziewam się więc, że mi jako prezes Towarzystwa żadnego zarzutu nie zrobisz i zachowasz dla mnie nieco przyjaźni, którą się zawsze szczycić będę.

Przyjmij wyznanie wysokiego szacunku, z jakim zostaję

Juliusz Słowacki

Genewa
d. 23 pazdziernika
1834 r.
Ps. Racz mię kilką wyrazami uwiadomić, jak względem tego interesu postanowisz… miło mi będzie pismo twoje zobaczyć i razem o zdrowiu i powodzeniu dowiedzieć się.

Adres: ŕ Monsieur/ Monsieur le Comte/ César Plater/ ŕ Paris

KI/266

72. Do matki
Genewa, środa, 7 listopada 1834 r.

d. 7 listop. 1834., Gen.

Najukochańsza mamo moja!

Oto znów nadchodzi dzień twoich imienin. Któryż to dzień od czasu mego z tobą rozłączenia się? Liczbę straciłem — smutno — smutno. — Czegoż ci będę życzyć., Mamo, w tym roku? Ach, gdybym mógł u Boga dla ciebie szczęścia uprosić, to bym, je i dla siebie samego uzyskał  -bo nasze losy ściśle teraz powiązane. Ale tobie,. mamo, połączonej z Teofilami, przyjemniej upłynie ten dzień, niż gdybyś sama była. Nie uwierzysz, Mamo, jak powrót Teofilów ucieszył mię. Chciałbym was wszystkich miłych we jednym zgromadzić miejscu — w okolicy dobrze znajomej — a to dlatego, aby myśl moja łatwo was wszystkich znaleźć mogła — jak osoby chodzące po scenie w teatrze, który mi ciągle moje wspomnienia grają. A chciałbym widzieć — i aktorów, i kulisy — inaczej iluzja nie jest doskonałą — bo też prawdziwie, że teraz myśląc o was muszę was zgromadzać i łączyć, i kłaść wam w usta słowa jak osobom mojej imaginacji — moje własne słowa, te słowa, które chciałbym od was słyszeć. Więc Teofil nie wróci więcej do tego wyszczerbionego miasta, o którym myśleć nie mogą bez wstrętu. O jakże mu zazdroszczę! Jeśli osiądzie na wsi, jeśli będzie sobie siać szerokie łany i sam będzie je zbierać, a żonie odda bławatki, bo Hersylka zawsze trochę sentymentalna być musi — a zatem niech zbiór wszystkich bławatków Teofil przeznaczy jej na szpilki — tak to się podobno nazywa u was każdy dar od kupca, zakupującego zboże, dla żony przedającego przeznaczony.

Bredzę — bredzę, bredzę — bo nie mam o czym ważnym rozmawiać. A propos  — ostatni list zakończyłem donosząc wam, że jestem zaproszony do pani Wodzińskiej na wieczor. Otóż na tym wieczorze naprzód zrobiono m komplement taki (a bardzo ładne i różowe usta mówiły, jak następuje): „Znaczno, że pan z Wołynia Wołyniak — Wołynianin, bo po wołyńsku tańcujesz mazurka”. Nie chciałem Wołyniowi ujmować sławy, jaką z mego tańcu

KI/267

odnosi, i ukłoniwszy się powiedziałem: „Ha, prawda, że my Wołyniacy, to dziarskie chłopcy…” Trzeba widzieć moją teraz cienką postawę, aby sobie wystawić, jak mi te junackie słowa były do twarzy. Otóż potem siedziałem przy stole przy jednej grubej i świeżej matuli z dwóma różowymi córkami, która mię nagle zapytała o Mamę, pytając, czy jestem synem mamy, Pani ta, jak mi powiedziała, znała Mamę w Wilnie, a potem w Karlsbad u wód. Jest to p. Jezierska. Nie uwierzysz, Mamo, jak mi miło się zrobiło, razem słysząc mamy imię, patrząc na kogoś, co był kiedyś z tobą, co jeszcze może kiedyś będzie razem. Przez całą wieczerzę nadskakiwałem jej i ciągłą prowadziłem rozmowę.

Otoż wytańcowawszy się na tym wieczorze, wróciłem do domu i jak na nieszczęście, ponieważ to zwykła pora roku (jesień), w której mię napada poetyczna kanikuła już od lat czterech bez wyjątku — ponieważ w tej porze rodzę zwykle, nazajutrz po wieczorze przyszła mi do głowy myśl jakaś. Myśl ta galopowała tak przez cztery godziny, że stała się długa na pięć łokciowych aktów. I nie dziw, że galopowała, bo też myślałem o galopującym Mazepie. Jakoż we dni kilkanaście napisałem tragedią, na której płakałabyś Mama, jeśli nie po Mazepie, to po Julku. Mazepa ten jednak nie wygalopuje na świat tego roku, bo handel przeciętny i z książkami źle idzie. Więc będę cierpliwy, poczekam rok jeden, czy się spusty bibliotekarskie nie potworzą… Tymczasem niech Mazepa leży w tece — a jeżeliby mię wicher jaki zmiotł z tego świata, niż go wydam, to proszę was i zaklinam, abyście się o ten płód (w żywocie matki) u pani Pattey dopomnieli i wydali kiedyś na świat. Nie zapomnijcie… Ale co ja bzdurzę o wichrach zmiatających ludzi ze świata, kiedym zdrów jak ryba — kiedy nawet krew, co mi nieco do głowy biła po napisaniu gwałtowno-krwawej tragedii, Bóg łaskawy nie pijawkami, ale prosto krwotokiem z nosa sprowadził na dół — i nawet od lekkiego zapalenia takim prostym sposobem mię ochronił.

Co też się dzieje Fortunatowi, że tak melancholiczne listy pisze? co się jemu dzieje? Dlaczego żałuje szkła zielonego młodości, kiedy ma teraz koło siebie zielone łąki i drzewa? Nie piszę tego moim piórem, ale piórem świata, zwykłym gęsiowym piórem, które potępia wszystko, czego zrozumieć nie może. Co do mnie, poj-

KI/268

muję Fortunata. Gdybym sam osiadł na wsi, której tak pragnę, zrobiłbym się do niego podobnym — słowem, kilka jego słów tak mi go dobrze odmalowały, że czułem to, co on czuje. Biada tym, którzy zasmakują w błędnym życiu na świecie i przywykną do nadziei znalezienia czegoś dobrego na końcu wędrówki. W oczekiwaniu takim wszystko teraźniejsze niesmaczne. Z tego względu już się bardzo poprawiłem — pan Dziś lepszy od hrabiego Jutro. Biada wielka, że mój ojciec, kiedy mi dał życie, zajęty był nadto swoją tragedią Mindowe i tobie, kochana Mamo, musiał nią głowę nabić. Bez tego nieszczęśliwego wydarzenia byłbym wcale do rzeczy człowiekiem — nie lunatykiem — nie pośmiertno-chodzącym. Przebacz mi, Mamo, twe tworzenie wyrazów — są to drożdże, które po napisaniu tragedii osiadły w mojej głowie. Czekałbym, aby wyfermentowały, i napisałbym potem, list rozsądny, ale ten list, czekając na rozsądek leniwo nadchodzący, spóźniłby się może tygodniem, a stąd niespokojność. Wolę tak fatałaszkami szastać po papierze, aż póki nie wpadnę w ton smutniejszy — czego nie daj Boże, bo zaraz zejdę do nieszczęśliwych interesów naszych.

Niedawno uczyniłem filozoficzną uwagę, że Bóg, tworząc człowieka, jeden tylko błąd popełnił — to jest ten, że człowiek bez jedzenia żyć nie może. O, gdyby nie to, jacy by ludzie byli podczciwi, jak rzadko człowiek przedałby swoje sumnienie, swoją godność za misą soczewicy! Jedną by tylko miał wadę — lenistwo — ale ja lenistwa do grzechów śmiertelnych nie liczę. Najpiękniejszą religią na świecie byłaby sekta bezjedzących. — otóż z tych uwag filozoficznych przyjdziemy do tego, że gdyby można za cokolwiek przedać kawałeczek chatki — i ćwierć karczmy — to byłaby rzecz święta. Bo muszę ci, Mamo, uczynić wyznanie mojej kieszeni ustami. I tak, bardzo sobie wyrzucam podróż po górach — bardziej jeszcze mój pobyt w Genewie — bo prawdziwie, że tu dosyć nudno, a niezmiernie drogo _ prawie tak jak w Anglii. Teraz już z Genewy wyjechać nie mogę, bo jak mi nadleci 100 #, będę musiał za przeszłość zapłacić około 80 i znów pozostawszy z 20 # w kieszeni, nie można szukać na świecie nowego gniazda. W Genewie nie mogłbym porzucić domu, w którym mię za syna uważają i dogadzają we wszystkim — 

KI/269

uważaliby to za niewdzięczność. I cienia tej nie mogę przyjąć na siebie. A więc jedyną moją ucieczką byłoby wyjechanie do południowej Francji. Inne miasta tutejsze tak są pozbawione wszystkiego, takie mieściny nudne i bezksiążkowe, że mięszka w nich niepodobna. Pozostawszy w Genewie, po zapłaceniu moim gospodyniom długu 900 fr., znów mogę u nich mieszkać przez rok nawet. Ale cóż z tego stanu nieszczęśnego, w którym będą miał zawsze coś do płacenia! Wypadnie jednak tak zrobić. jeśli jakim sposobem twa miłość nie pożywi mię. Wtenczas odjadę aż na Pireneje, gdzie jest małe miasteczko Pau, bardzo ładnie położone — wśród łąk i gór. Będę tanio i spokojnie mięszkał — i będę pewniejszy na dłużej mojego losu. Nie myślcie, żeby mi pozostanie w Genewie nie smakowało. Nigdzie może mi tak dobrze nie będzie jak tutaj — mam wszystko, jestem spokojny, prawie szczęśliwy — ale cóż, gdy na takie życie potrzeba najmniej 2400 fr. na rok, a ja tego nawet wymagać nie mogę — i czuję,  że półową powinienem się obchodzić, zwłaszcza gdy w innym kraju uczynić to bez wielkiego uszczerbku w przyjemnościach można.

Otoż jakie jest moje położenie. Dopóki miałem nadzieję, że mię prędko z tej ziemi poetyczna konsumpcja albo langory zabiorą, to nie myślałem tak o przyszłości — ale teraz, kiedy widzę, że mi może długo na tej ziemi bazgrać wypadnie, to muszę szerszym cyrklem rozmierzyć, aby kiedyś innej i nie piersiowej nie doznać konsumpcji… Bodaj to umieć sobie zaradzić! Oto Joaś, co chodził z kutasami u butów aż do roku 1827 Chr. pana, został profesorem w Brukseli, profesorem historii. I spokojny sobie na przyszłość: Znów będzie zbierał numizmata i zasuszy się jak kwiatek między książkami. Oto drugi z naszych — pan Adam. zamiast profesury pojął w małżeństwo córkę muzyczki Szymanowskiej. Widać, że to był dawny romans, jeszcze w stolicy waszej zaczęty. Nie wiem, którą to Marysię capnął, czy dobrą, czy piękną. Prawdziwie, że nie mogłem wierzyć zrazu, gdy mi o tym powiedziano — bo ten Adam to czysty szczep suchy — minę ma lokaja najczęściej — czasem szalonego od bonifratrów — i nie lubi nosić guzików rzędami usadzonych na sukni, ale je obrywa, gdy są do pary. Otóż to są  najświeższe wypadki: małżeństwo poety — i profesura profesora.

KI/270

Przypomnijcie dawnemu guwernerowi memu, a teraz Achillesowi bitnemu, aby nie zapomniał obietnicy. Pan Józef obiecał  mi dać swoje stare kroniki — nieoceniony byłby to dar dla mnie. Przesłanie bardzo mało kosztuje

Zmiłuj się, Mamo droga, dopomnij się o te kroniki. Czego bym także bardzo żądał, to dzieła Czackiego, ale tego dzieła bardzo trudno u was dostać… Tytuł O lit. i polsk. prawach. — Droga Mamo, czy ty przynajmniej masz jakiekolwiek książki? Napisz mi, co czytasz, co ci się podoba, abym mógł to samo tu odczytać — i przez kilka godzin przynajmniej mieć oczy zwrócone na takie same karty i myśli.  — Zmiłuj się, Mamo, staraj się czytać romans Indiana drugi Valentine, a zobaczysz, co to za śliczne romanse. Zresztą mało teraz nowego w literaturze tutejszej …. Cała literatura krwawa i nienaturalna.

Kochani Teofilowie! wy już pewno będziecie czytali mój list, a w następnej odpowiedzi spodziewam się od was przypisku, Jakże mi nie zazdrościć, że już jedną nogą wchodzicie w wiejskie wrota — już wam widać gołębnik waszego domu — już słychać zapach lip waszej alei. Niech wam sady obradzają — niechaj pszczoły miód dawają. Jak mówi mój Kochanowski — skaczcie jak Faunowie leśni — a jeżeli potrzeba, to ja wam na fujarze będę grał proste pieśni. Widzicie, jakie to częstochowskie wiersze — takimi niegdyś winszowałem wam Bożego Narodzenia. Dziś chciałbym znaleźć moją wenę, aby kochanej Mamie rozweselającą na jej imieniny napisał kolędę — ale na próżno. Nie winszować z nas żadnemu, ale wszystkim nam trzeba wołać do głuchego nieba: „Szczęścia! szczęścia! trochę szczęścia!”, tak jak tu dzieci żebrzą po drogach i wołają za powozami: „Litości! litości! trochę litości nad biednymi!”

Bądźcie zdrowi, najukochańsi, najmilsi! Matko — Mamo! mamuniu! wszystkimi imionami, jakie ci dawałem w życiu, wołam

KI/271

ciebie — i zaklinam, abyś mi nie płakała, Mamo moja .-- bo trzeba cierpieć, co się Bogu podoba — i póki się Mu podoba… Kiedyś zleciemy się jak liście jesienne, które wiatr w jeden tuman zbija i pędzi — nie wiem, gdzie? Całuję oczki twoje, mam. Was całuję, Teofilowie drodzy. Dziaduniowi posyłam pełne uszanowania wnukowe pozdrowienie. Fortunata ściskam i całuję w żółte okulary, które włożył na nos, kiedy mu jego szkło zielone Rouss… roztłukł… Adieu. kochani, mili. Adieu, droga Matko.

Twój Juliusz

Adres: Pour les Messieurs /Messieurs Hausner et Violland/ Banquiers/ ŕ Brody (Gallicie Autrichienne)
Pour remettre ŕ Madame de Bécu

Stemple pocztowe: Genčve 8 9bre 1834/ Fco frontičres/  Brody

73. Do matki

Genewa, czwartek, 18 grudnia 1834 r.

D. 18 grudn., Gen., 1834 r.

Najukochańsza Mamo moja!

Jakie znów długie milczenie twoje, Mamo droga, zwłaszcza kiedy ja taki ciekawy jestem o wiadomość, czy jesteś już Mama z Teofilostwem, czy dotąd sama przepędzasz długie zimowe wieczory? Co do mnie, nigdy jeszcze tak smutni nie przepędzałem zimy. Nie wiem dlaczego, ale głębsza niż kiedykolwiek melancholia i obojętność napadły na mnie. Całe dnie przepędzam w domu przy moim kominku, całe długie wieczory przez te dwa miesiące trawiłem napisaniu — od kilku dni dopióro skończyłem moje prace… i teraz czuję jakąś otrętwiałość… Zdaje się, że przez ten czas natężone władze myślenia rozkręcają się teraz jak struny

ki/272

jakiego instrumentu — i za kilka dni powrócę do zupełnej ciszy zwyczajnego życia. To — smutno!… Już wieczorem żadne mary nie przyjdą mię nawiedzać, żadna idealna piękność nie uśmiechnie się do mnie — a tyle idealnych figur przeszło przez mój pokój w ciągu tych dwóch miesięcy. Niektóre wyszły przez okna, inne spaliły się w żarze kominka, inne nareszcie zostały zasuszone w papierze jak bratki albo inne kwiatki niepełne.

Panna Eglantyna, wiedząc że do Mamy piszę, przerwała mi ciąg listu i myśląc, że się chwalę Mamie z mojej dobroci, napisała na boku zaprzeczenie — a to stąd pochodzi, że we mnie dotychczas jest wiele dzieciństw. Często zamyślony wobec tych pań ubolewam nad sobą jak dziecko mówiąc głośno: pauvre Lulli! często chwalę sam siebie mówiąc: bon Lulli. Sam sobie nadałem takie spieszczenie mojego imienia, i damy już przywykły i często mię Lulli nazywają… Ale zaprawdę nikt mnie do dziecka niepodobny niż ja… i dlatego sprzeczność nazwiska z moją zachmurzoną postacią przez zbytek przesady, jak powiada Kochanowski, uchodzi,. Panna Eglantyna myślała, że mój cały list do mamy napełniony będzie wykrzyknikami: bon albo pauvre Lulli  — i dlatego pierwszemu zaprzeczyła, drugiemu by zaprzeczyć nie mogła, bo też ja prawdziwie biedny jestem! Ani teraźniejszości dobrej, ani złotej nadziei. Gdybym się nie lękał nadto romantycznego porównania, powiedziałbym, że z myślami moimi podobny jestem do psa, co się sam za ogon chce złapać i kręci się długo na jednym miejscu, na koniec znużony wywraca się i zasypia przed kominkiem.

Tego roku imieniny twoje, Mamo, samotnie przepędziłem… Złe dosyć nowiny wyczytałem z rana w pismach — potem z różnych innych przyczyn tak mi smutno było, że natychmiast po obiedzie uciekłem do mego pokoju. Tam, jak Mama zwykłaś czynić, zagasiłem świecę… mały ogień na kominku słabo mi przyświecał — samotny, milczący myślałem  o różnych czasach -

KI/273

o różnych wieczorach . a kiedy na zegarze uderzyła głośno nad moją głową 7 godzina — ogromna niegdyś godzina — łzy rzuciły mi się z oczu potokiem — i chodziłem po pokoju . i modliłem się — i płakałem… Cóż ty, kochana mamo, robiłaś o 7 godzinie wieczór w dniu twoich imienin? — wieczór ten imienin twoich przerwał mi wątek myśli — i uczułem, że już przyszedłem do tego wieku, w którym łzy szkodzą — bo nazajutrz byłem  bardziej jeszcze ponury… Towarzystwo moje domowe także ma różne smutki — i procesa — słowem, że wszyscy w naszym domu mamy zachmurzone czoła. Prawdziwie zdziwaczeć trzeba — gdzie stąpię, wszyscy martwią się, płaczą. Bądź pewna, Mamo droga, że pod żadnym niebem ludzie nie są szczęśliwsi niż pod naszymi chmurami… ale czy to nas ma cieszyć? Trzeba koniecznie jakiegoś poetycznego świata — trzeba koniecznie włożyć na nos inne okulary niż te nasze oczu soczewki.

Od ostatniego mego listu, w przeciągu miesiąca upyłnionego napisałem nową sztukę teatralną — niby tragedią, pod tytułem Balladina. Z wszystkich rzeczy, które dotychczas moja mózgownica urodziła, ta tragedia jest najlepszą — zwłaszcza, że otworzyła mi nową drogę, nowy kraj poetyczny, nie tknięty ludzką stopą, kraj obszerniejszy niż ta biedna ziemia, bo idealny. Zobaczysz kiedyś, Mamo kochana, co to za dziwna kraina — i czasy. Tragedia cała podobna do starej ballady, ułożona tak, jakby ją gmin układał, przeciwna zupełnie prawdzie historycznej, czasem przeciwna podobieństwu do prawdy. Ludzie jednak, starałem się, aby byli prawdziwymi i aby w sercu mieli nasze serca… Nie mogę tu dać ci, kochana Mamo, wyobrażenia dokładnego rodzaju dramatyczności w mojej tragedii. Jeżeli ma ona rodzinne podobieństwo, z którą znajomą sztuką, to chyba z Królem Learem Szekspira. O, gdyby stanęła kiedy przy królu Learze! Szekspir i Dant są teraz moimi kochankami — i już tak jest od dwóch lat. Im więcej w obydwóch się wczytuję, tym więcej widzę piękności. Mamo moja, jaki ja byłbym szczęśliwy, gdybym mógł z tymi dwoma umarłymi usiąść pod jaką lipą — albo dębem, przed moją władną chatą — w mojej rodzinnej ziemi — i marzyć — i pisać marzenia — i gwarzyć z tobą, kochana Mamo — i opowiadać ci z zapałem plany moje poetyczne, tak jak niegdyś bywało. Tu jestem tak samotny, że nikt nie

KI/274

słucha moich marzeń. jak dobrze Szekspir maluje ten stan w Ryszardzie II. Rycerz skazany na wygnanie ubolewa nad swoim losem i mówi: „Język mój będzie mi odtąd niepotrzebnym, tak właśnie jak rozstrojona lira albo harfa, lub też jak sztuczny instrument, odemknięty i podany temu, co nie zna żadnych prawideł harmonii. Uwięziłeś język w ustach moich… Zanadto już jestem stary, abym jak dziecię wziął znowu mamkę — zanadto jestem podeszły wiekiem na piastuna — wyrokiem twoim skazałeś mię na bezmówną i niemą śmierć”. Te słowa zawsze czytam z głębokim smutkiem, chociaż wyznaję, że szczęśliwszy jestem niż rycerz Szekspira, bo nie potrzebuję mamki dla nauczenia mię po francusku — i mogę się rozmówić z ludźmi — ale to jednak zawsze smutno.

Miasteczko nasze tej zimy dosyć nudne dla tych, co się chcą bawić. Teatr taki zły, że raz będąc na nim nasyciłem się zupełnie. Mieszkając za miastem, nie chce mi się w chłodne i wietrzne wieczory włóczyć tak daleko szukając nudy. Przeszłoroczny teatr, trochę lepszy od dzisiejszego, zbankrutował — albowiem tu zaraza metodyzmu tak owładnęła najbogatsze familie, że uważając teatr za grzech i za diabła pokusę, usiłują wszelkimi sposobami wygnać aktorów, i nie bywając nigdy na teatrze, ujmują zysku. Kilka familii na tak małe miasteczko, to bardzo wiele znaczy. Co za  dziwactwa na świecie. Podług mnie ludzie ci obrażają Boga nie korzystając z przyjemności niewinnych życia, których On im żadnym nie zatruł piołunem, oprócz niedostępnych od natury ludzkiej dolęgliwości. Niech mię Bóg zrobi bogatym bankierem w naszej stolicy, a obaczy, jak się ja będą bawił…

Zimę mamy tęgą tego roku w porównaniu z innymi latami. Przed trzema dniami upadł śnieg — cieszyłem się jak dziecko widokiem białej ziemi i oprószonych jodeł przed moimi oknami i razem doznawałem jakiegoś smutnego uczucia, Różne wspomnienia cisnęły mi się do głowy, a nade wszystko wspomnienie ostatnich świąt Bożego narodzenia, kiedy byłem w Uniwersytecie, Patrząc na śnieg, zdawało mi się, że zajeżdżam z dzwonkiem przed ganek jaszuński… potem wyszedłem do ogrodu i robiłem śnieżki, i rzucałem je na wiatr północy jak na imaginacyjną osobę przeszłości. Chciałem ją śnieżkami zasypać…

Co dnia prawie, patrząc na mój ogień na kominku, staje mi w oczach postać Mamy, leżącej wieczorem na małej kanapce pod

KI/275

oknem w średnim pokoju, naprzeciw palącego się pieca. Teraz przy zbliżającym się nowym Bożym narodzeniu chciałbym, żeby mi tu kto mógł zaśpiewać kolędę taką, jaką słyszałem ostatniego roku będąc w Krzemieńcu. Wszystko, co zniknęło w przeszłości, ma dla mnie teraz anielską twarz i anielski głos.

Adama nowy poemat obudził we mnie także wiele dźwięków przeszłości. Bardzo piękny poemat — podobny do romansu W. Scotta, wierszem napisanego. Dóm szlachcica — maluje się wybornie; heroina poematu, choć gęsi pasie, ma jakąś w sobie świeżość dawnych opisów — coś dziwnie zachwycającego prostotą… Wiele opisów miejsc .- nieba — stawów — lasów jest mistrzowską ręką skreślonych. Natura cła żyje i czuje. Poemat raczej żartobliwy niż smutny — a jednak często z najweselszych na pozor miejsc smutek ujmuje człowieka. Jest to poema  zupełnie innego rodzaju niż wszystkie dotąd Adama utwory. Nade wszystko jest w tym poemacie opis łowca dmącego w róg myśliwski, cudowny opis — trochę mi przypomniał pana Jakuba trąbiącego w lesie, i drugi opis, Zyda grającego na cymbałach, także prześliczny… Chciałbym, abyście ten poemat prędko czytać mogli… Co do samego autora, piszą mi z P.. że żyje dobrze z młodą żoną — a żona ta ma być piękna i ładnie gra na fortepiano. Nie dziw, bo córka Szymanowskiej. Co wieczora mnóstwo naszych braci schodzi się do mieszkania poety — i bawią go — a on, ciągnąc dymy z cybucha, słucha i uśmiecha się. Co za sprzeczność z moimi samotnymi wieczorami! Niech będzie ze mną, jak Bóg chce, w tej smutnej wędrówce życia.

Droga, kochana Mamo! tylko ty nie opuszczaj mię myślą swoją, bo tak, to mniej jestem samotny niż wielu ludzi, bo wiem,. że posiadam coś, czego mi ludzie zazdrościć mogą — twoje przywiązanie. Kiedy myślę przed zaśnięciem o swoim położeniu, to mi nieraz włosy na głowie wstają. Oprócz moich gospodyń, które mi sprzyjają bardzo, nie mam przyjaciela, na tym szerokim świecie. Jakoś to będzie… Zryczę ci mamo droga, dobrego roku. A kto wie? a może?… te dziwne słowo może ma czarujący dźwięk lutni Eola. Każdy najmniejszy wietrzyk wygrywa na naszych myślach te słowo może i zawsze tylko może… Te słowo musiało istnieć przed stworzeniem świata, Ostrzeż mię, kochana Mamo, jeżeli już

KI/276

w mizantropiją wpadam, ale zdaje mi się, że nie — to smutek tylko właściwemu mojemu usposobieniu i czasowi, w którym Bóg kazał myśleć mojej machinie. Droga Mamo moja, co ty powiesz na tak pusty list — napełniony samą gawędą? Prawdziwie, że zbiwszy mię całego młotem w jeden list ten, list nie byłby ciekawszym niż ten kawał papieru. Myślę — marzę — a czasem czekam i mam nadzieję. Droga mamo, miej ty także nadzieję i proś Boga mocno — mocno — aby nas do brzegu cichego doprowadził.

Twój przywiązany Juliusz

Adres: Pour Messieurs / MM Hausner et Violland/ Banquiers/ ŕ Brody (Autriche-Gallicie)
Les priant de remettre la présente ŕ Madame de Bécu

Stemple pocztowe: Genčve 22 Xbre 1834/ P.P. fco frontičres/  Brody 7 Jan. 1835

74. Do Cezarego Platera
Genewa, sobota, 3 stycznia 1835 r.

Genewa — Aux Pâquis Maison de Monthoux,
d. 3 stycznia 1835 r.

Łaskawy Panie Cezarze!

Nadeszły do mnie twoje reklamacje względem formy litewskiego medalu — pospieszam usprawiedliwić się z zarzutu opieszałości, o jaką mię może Pan Cezar posądzasz.

Z medalem rzecz tak się ma:

Dwa miesiące blisko — przysłali mi panowie Bovy — odbijający ten medal — rachunek i razem zapytanie, co rozkażę robić z pozostałą u nich formą medalową — list Bovych zamknąłem do listu do ciebie, Panie Cezarze, pisanego — i prosiłem Bovych — aby ten list przesłali synowi swemu, panu Bovy, mieszkającemu w Paryżu — i kazali mu do ciebie samego zgłosić się — tak po informacją względem przesłania form, jako też po zapłatę małej kwoty 45 fr., która się im dotąd należy. — Racz od pana Barre dowiedzieć się, gdzie mieszka pan Bovy, a znajdziesz zapewne u niego leżący mój list — przed dwoma miesiącami pisany — którego

KI/277



on przez lenistwo zapewne — dotąd nie oddał… Z tego listu i rachunku w nim zawartego dowiesz się. łaskawy Panie Cezarze, że zaraz po odbiciu medalów zapłaciłem panom Bovy fr. 780. — Zajrzyj w księgi medalowe, a przekonasz się, że to jest kwota, którą wywiozłem z Paryża — i z której rachunek zdać powinienem — na to mam kwit panów Bovy, który wam przeszlę, skoro formę medalową otrzymacie. Pozostałe do zapłaty fr. 45 tak urosły:

Za wybicie 500medalów po 30 sous od każdego — wypada 			fr. 750.
Za przekradzenie medalów po 20 fr. od 100 —				fr. 100.
Ogół.									850.
Zapłaciłem kwotę daną mi w Paryżu					fr. 780.
Pozostaje do zapłaty							70.

Z wybiorków, które pozostały u panów Bovy — za moim upoważenieniem przedano nadpsutych medalów 5 za fr. 25. — Odciągnąć						fr. 25
Zostaje do zapłaty panu Bovy						fr. 45.
Sam zapłaciłem za zapakowanie medalów fr. 5.

Nie pozostaje mi, jak prosić Pana Cezara, abyś raczył udać się w Paryżu do pana Bovy fils, skulptora — i prosił go o oddanie listu mego, który zapewne w jego szkatułce leży. —

Jeśliby zaś list ten dosłany mu nie był, możesz Pan Cezar za posrzednictwem syna Bovy kazać sobie dosłać do Paryża formę medalową — z warunkiem, że mu łaskawy Pan Cezar zapłacisz pozostałą należność fr. 45. —

Spodziewam się, że mnie także listem od wszelkiej odpowiedzialności uwolnić raczysz.

Na list Pana Cezara nie odpisałem, albowiem wyznam, że nie mógłem wyczytać adresu jego mieszkania — tak spiesznie i takim maczkowym charakterem wypisanego.  Pan Potocki, dziś będący u mnie, uwiadomił mię, na jakiej list mój cię znajdzie ulicy — więc natychmiast spieszę- z moim uniewinnieniem się. —

Powtarzam jeszcze raz — za pośrednictwem pana Bovy, skulptora mięszkającego w Paryżu, rozkaż, aby ci medal był przesłany — i dług pozostający do opłaty racz zaspokoić, albowiem ja nie widzę, aby mię co do tego obowiązywało. — Wszystko, co mogłem, zrobiłem… teraz nie jestem nawet w stanie opłacenia tych 45 fr.

KI/278

z mojej kieszeni bez znacznego uszczerbku w ściśle wyrachowanych funduszach. Spodziewam się więc, że tego po mnie wymagać nie będzie Towarzystwo Litewskie, albowiem biorąc medal i podejmując się wybicia, nie obowiązywałem się do przyjęcia części kosztów na siebie. — Sumnienie moje poświadcza mi, że wiernie wypełniłem to, czego się podjąłem. —

Przyjmij tu ? wyznanie szczerego szacunku — z jakim mam honor być…

Najniższy sługa
Juliusz Słowacki

Nb.

Jeżelibyś Pan Cezar chciał bez pośrzednictwa pana Bovy w Paryżu załatwić ten interes, w takim razie tracz mi nadesłać małą kwotę fr. 45, a ja sam odbiorę od panów Bovy w Genewie formę medalową i natychmiast ci ją dyliżansem do Paryża doszlę. —

Adres: ŕ Monsieur/ Monsieur le Comte/ César Plater/ ŕ Paris/ Rue du Mont Thabor No 24. —

75. Do Cezarego Platera

Genewa, poniedziałek, 26 stycznia 1835 r.

D. 26 stycznia 1835 r.

Łaskawy panie!

Panowie Bovy odesłali mi formy medalowe, nie podejmując się sami dostawienia onych do Paryża — albowiem twierdzą, iż wszelkie wyroby sztuki, raz z Francji wyszłe, jeżeli nie są opatrzone nadgranicznym zaświadczeniem — otwartą drogą nazad powrócić nie mogą. — Szczęściem za kilka dni zdarza mi się dobra okazja prywatna, przez którą formy te spodziewam się przeprawić — zawsze jednak tak urządzę rzecz, aby w razie odkrycia konfiskacie nie uległy… Jeżeli mi się nie powiedzie przesłać je takim sposobem, wtenczas będę się starał medalową drogą wyprawić — staram się, jak mogę, uniknąć opóźnienia i nowych kosztów.

Z przyjemnością czytam różne zapytania, które mi w liście swoim czynisz, kochany Panie Cezarze… Dziękuję ci za pamięć o mojej Matce — odebrałem właśnie od niej list, w którym mi o zdrowiu swoim donosi — pozwól mi, że nawzajem o szanowną Mamę twoją zapytam — zawsze bowiem pomnę łaskawą przychyl-

KI/279

ność, z jaką raczyła mię niegdyś przyjmować w swoim domu. — Szczęśliwe dzieciństwa czasy!… Co do mego powrotu do Paryża, wyznaję, że chciałbym odświeżyć nieco moją pamięć między wami — ale niestety — trzeba mieć na to pewny talizman — z twarzą Ludwika króla, na którym ludzie prędzej wojażują niż wieszcze klasyczni na starożytnym pegazie… kiedy nie ma grosza, trzeba siedzieć na miejscu… przyjm więc listownie moje pozdrowienie i wyrazy szczerego szacunku. — 

Juliusz Słowacki

Adres: ŕ Monsieur/ Mr le Comte César Plater/ ŕ Paris/ Rue du Mont Thabor No 24. —

76. Do matki. Genewa, czwartek, 5 lutego 1835 r.

G., d. 5 lutego 1835 r.

Najukochańsza Matko moja… Po długiej niespokojności .- po długim oczekiwaniu — odebrałem na koniec wiadomość o tobie… O! jaka ty, Matko, jesteś łaskawa! Co ja biedny zrobię na świecie, żebym cię, Mamo, o mojej wdzięczności i o moim przywiązaniu nie przekonał… Czasem mi się marzy, że do Indii pojadę, zrobię ogromny majątek, wrócę jak nabab milijonowy — a to wszystko dlatego, abym kupił piękny pałac, ciebie w nim, Mamo droga, posadził i służył tobie na kolanach. Marząc o tobie, wracają mi czasem sny szalone mojego dzieciństwa. Ale ty, moja Mamo, jesteś tych snów zakończeniem — w dzieciństwie zaś moim nieraz inne mary mieszkały w nababa pałacach… Dziś wszystko przeszło! Muszę już być tym dziwnym stworzeniem, co się nazywa człowiekiem.

Miło mi bardzo było dowiedzieć się, że w waszych stronach pamiętają o mnie. Wizyta Zenona zabawiła mię — widzę go przed

KI/280

sobą — z hajdukiem… słyszę tarkot pańskiego powozu. Kto wie, czy ja bym tak nie jeździł, gdybym mógł — ale nie jeździłbym mając długi…

Mamo moja, ostrożnie obchódź się z moim czwartym dziecięciem, choć to dziecię nie nosi mego imienia. Ile razy nie mam od ciebie długo listu, to mi się zdaje, że to dziecko temu winne — i stąd milczenie twoje jeszcze jest dla mnie okropniejsze… Zaufanym tylko powierzam zdrowie jego doktorom… Co do mnie, zdrów jestem i uśmiecham się do wiosennego słońca, bo już u nas błyskają czasem dni piękne. Zima ta jednak była nadzwyczaj ostra w porównaniu z innymi zimami. Mieliśmy kilka dni śnieżnych i niektóre kanały zamarzły. Cała publiczność ślizgała się na łyżwach, ja zaś musiałem wyznać, że nadto jestem niezgrabny i że nigdy nauczyć się latać po lodzie nie mogłem. Dzisiaj pierwszy raz tegorocznego słyszałem skowronka — gdzieś daleko w niebie błękitnym śpiewał nade mną — a u was jeszcze wrony czarne muszą skakać po ulicach. Zakończyłem moje zimowe prace i z dwóch tragedii jedna mi tylko została, bo jedną spaliłem w moim kominku. Mazepę taki smutny los spotkał. Druga zaś, pod tytułem Balladina, jest moją faworytką — i będzie czekała, aż będę miał czym posmarować prasy drukarskie. Zdaje mi się, że mię moi księgarze haniebnie oszukują, bo mi przestali przysyłać rachunków i milczą jak krety w norze, czekając zapewne mojej osobistej wizyty. . Prawdziwie, że nikomu na świecie zaufać nie można, a mniej niż innym ufać trzeba ludziom, którzy nie mają pieniędzy. W tym położeniu jest jegomość, który się trudni moimi książkami. Cóż więc robić — trzeba się spuścić na jego grzeczność i sumnienie.

Dziwię się, że o Henryku Ch. nie macie wiadomości. Jest on zawsze w stolicy — i wiem niedawno, że drukiem sprzeczał się z jakimsiś ziomkiem o pieniężne zarzuty. Nie wiem, jaki koniec tej kłótni…

Wyszedł w P. Korsarz tłumaczony przez Edwarda Antoniego  — i Giaur przez Adama. Jeszcze tych dwóch tłumaczeń nie czyta-

KI/281

łem. Zresztą nic nowego. Czy też znasz, Mamo, romanse przez G. Sand, o którym ci pisałem? Jest to pod męskim nazwiskiem ukryta autorka bardzo sławna — nowa pani Staël.

Jak tam u was zakątnie i cicho — prawdziwie, że żyjecie jak święci. Jakże to być może, aby kabała przez mnie opisana nie udawała się, dwóma talijami kart ciągniona? Tego miesiąca byłem na dwóch wieczorach — na jednym, u pani Wodzińskiej, bardzo się dobrze bawiłem. Graliśmy w szarady — i ciągle mi przytomne były w pamięci nasze wieczory wileńskie, kiedy układaliśmy żywe obrazy, kiedy Olesia była Judytą, a Massalski Holofernesem, kiedy Teofil na czterech nogach wchodził do salonu wioząc na grzbiecie ciebie, Mamo, i małego Ferdusia, udając niby ucieczkę do Egiptu. Szarady przypomniały mi to wszystko. Ubieraliśmy się dziwnie w rożne szale i kapelusze. WE jednej wystawiałem czas, czyli Saturna. Kij z kijem związany, jeżeli nie kosę, to cep przewybornie udawał — w zębach trzymałem ogromną lalkę — i pożerałem jej głowę. Jeśli nie do Saturna, to do Ugolina byłem podobny, bo lalka była ogromna i straszliwa. Na koniec chciałem skosić razem stojących w kącie trzech głupców towarzystwa, mówiąc im bardzo grzecznie, że są nadzieją przyszłości, ale że czas na nic, nawet na rozum nie ma względu. Przyjęli ten komplement z grzecznym.

Jedna szarad bardzo piękna była — Nonchalance. Non, rycerz zazdrośny, wyjeżdżający do Palestyny, żonie swojej rozkazał, aby nikomu zamku nie otwierała, aby na każdą prośbę rycerza odpowiadała non i zawsze non. Rycerz odjechał. Wielu rycerzy przyjechało do zamku, prosząc, aby im wolno było wejść do bramy. Żona wierna na wszystko i wszystkim odpowiadała non. Na koniec jeden rycerz, przewąchawszy rzecz, prosił pani, aby mu do zamku wejść zabroniła. Zona swoim zwyczajem odpowiedziała non — i rycerz zdobył fortecę; a mąż zginął w Palestynie. — Druga sylaba chat. Stare damy miały kochanego kota — i kot zginął, więc damy opis jego dokładny umieszczają w pismach publicznych i wnet tysiące kotów różnych znoszą do ich domu, a koty — byli to kawalerowie naszego towarzystwa — a damy między nimi szukały swojej zguby. Nie wiem, czy która znalazła. — Lance:  Wystawiliśmy ogromne szranki — i królową rozdającą wieńce — i dwóch rycerzy z poduszkami zamiast tarcz, z papierowymi od głów cukru szyszakami na głowach. Tłukli się o wieniec zielony z rąk piękności i kruszyli dla niej lance. — Otóż tak ba-

KI/282

wiliśmy się na wieczorze naszym prawie familijnym. Sama pani W. bardzo dobra dama, Córka jej nieładna, ale ma także wiele wdzięku dobrego serca. zajęty pisaniem, długo u nich nie byłem i wymawiali mi te zaniedbanie, które jako w towarzyszu podróży po górach było dosyć niegrzeczne i dziwne. Lecz ja zawsze w takich razach tłumaczę się chorobą splinu — i wolę uchodzić za dziwaka mglistego niż za niegrzecznego.

Na drugim wieczorze, w domu jednego z panów włoskich, tańcowaliśmy. Widziałem tam trzy ładne Angielki, które wszystkim prawie głowy zawróciły, na mnie tylko nie zrobiły żadnego wrażenia. Lękam się, czy już nie umarłem, bo mi się zdaje, że już nigdy kochać nie będę. W mojej głowie utworzył się jakiś obraz, jakieś wyobrażenie ogromnej miłości, niepodobne do osiągnienia. Moi znajomi wszyscy latają za tymi Angielkami jak wróble i bawią się. Czasem im zazdroszczę — czasem , chodząc po alei ogrodu przy świetle księżyca, mam jakieś uczucie samotnej dumy, które mię pociesza. Ludzie, którzy mię teraz zapominają, może będą kiedyś pamiętać o mnie — a kiedy przyszlą tutaj wygrzebywać popioły leżące po zielonych cmentarzach, może także i mnie wezmą i zaniosą do mojej ziemi. O takim teraz marzę powrocie. Chateaubriand chce być pochowany nad brzegiem morza, aby słyszał po śmierci szum bijącej fali. W zachceniu takim musi coś być prawdziwego! Podziękuj, mamo, metrowi memu niegdyś angielskiego języka za jego pamięć. Gdybym się teraz z nim spotkał, moglibyśmy rozmawiać jego rodzinną mową, zawsze jednak znalazłby błędy do poprawiania. Angielski język jest tak trudny, że coraz więcej w nim odkrywa się kruczków, im dalej człowiek w nauce postępuje. Jakbym ja chciał być o tej godzinie w małym pokoiku Teofilów — jak niegdyś.

Na jednym z wieczorów spotkałem pana Sismondego, autora wielu sławnych dzieł historycznych. Na wejrzenie dziwną i śmieszną dosyć wydaje się figurą — twarz ma zupełnie pospolitą, a zmarszczki na twarzy jakiś śmieszący nadają jej wyraz. Wielki ten historyk i ekonomista ma żonę Angielkę, która dzieła swego męża na angielski język tłumaczy i przyczynia się do upowszechnienia sławy. Szczęśliwe małżeństwo, ocienione jedną laurową koroną. Mówiąc o sławnych ludziach zapytam o jednego, który ma do sławy prawo. Co się dzieje z autorem Prób dramatycznych?

KI/283

Aniela jego często mi przychodzi na pamięć jak sen jakiś smutny i  miły. Chciałbym bardzo wiedzieć, czy zawsze pracuje, czy może pracować i nad czym pracuje. Jest to jeden z tych ludzi, którym dotąd nie oddano słuszności. Potrzeba by mniej być skąpymi w pochwałach i w zachęcaniu.

Michał, o którym wiecie, wkrótce zapewne zakończy swoje trzy lata więzienia. Nie chciałbym się z nim spotkać na ziemi, bo on wiele zaszkodził moim wylewającym się przyjaźni uczuciom. Lubiłem z nim rozmawiać — i długo rozmawialiśmy, do późna w nocy, nieraz ze łzami w oczach. Raz tak zapomnieliśmy się, że portier paryski spać się położył i zamknął był bramę, a portiery paryskie nie kładą się spać z kurami.

Prawdziwie, że jakiś zły duch musi czuwać nad każdym z nas z osobna i czeka na najmniejsze potknięcie się stopy, aby nas na zawsze zabił… Teraz nie mam nikogo, co by mi  najmniejszą chwilę życia przyjazną rozmową skrócił — nikogo, co by mię przyjaźnie za rękę ścisnął. Wina to mego odludnego życia, wina miejsca, w którym żyję — na koniec mam w sobie coś, co tak na ludzi działa, że nigdy ze mną spoufalić się nie mogą. Często szukam w głębi mego serca przyczyny tego — i znaleźć nie mogę. Bóg mi przeznaczył miejsce w jakim cichym klasztorze  — dlaczegoż mi nie dał tej mistycznej pochodni, z którą w klasztorze mógłbym się zamknąć i latać na skrzydłach wiary w jakąś błękitną krainę nieskończoności? O! gdybym raz usłyszał jeszcze dziadunia mego, śpiewającego prostą kolędę w dzień Bożego narodzenia, razem ze służącymi domu, zdaje mi się, żebym do dziecinnej wiary przeszłości mojej powrócił, bo czuję koło siebie jakąś dziwną czczość i samotność.

Prawda, moja Mamo, że to niepodobna, abyśmy my się kiedyś nie zobaczyli. Familijami zapewne Bóg postawi dusze na Jozefata dolinie, tak żeby rodzice mogli zobaczyć, co się stało z ich biednymi dziećmi. Mamo moja! tobie Bóg nagrodzi za miłość twoją dla syna jakimciś dziwnym i niewymówionym szczęściem.

Musiałem uspokoić i zatrzymać pióro, bo zaczęło pisać łzami — a może tobie te słowa, zimno przeczytane, wydadzą się jakąś nienaturalną egzaltacją. Bije dwunasta godzina w nocy — zawsze się lękam odczytywać rano nocą pisanego listu. W nocy nieraz zdolny

KI/284

bym był zginąć jak Agis, król spartański. Kilka godzin snu dziwnie zmieniają człowieka — ciało bierze przewagę nad duszą i myślą. Rano nieraz przedałbym moje pierworodzeństwo  za misą soczewicy. Mamo moja droga, pisz mi obszerniej niż dotąd o stanie twego zdrowia. Czy sypiasz dobrze nocami? Możeś ty uprosiła Boga, żeby snu twego cząstkę do moje przyłączył, bo ja sypiam jak zabity — i długo, długo. O dziesiątej godzinie budzić mię muszą na śniadanie — i zawsze mię ze snu głębokiego budzą. A co dziwniejsza, że im więcej pracuję umysłem, tym lepiej spię. Imaginacja tak mię morzy i morduje jak całodniowe chodzenie po górach. Są jednak noce, w których zasnąć nie mogę — i tak było, kiedym przez miesiąc był niespokojny z powodu twego, Mamo, milczenia. Moje dziecię lęka mię.

List ten zapewne Teofila zastanie, a może go powita. Miło mi będzie odebrać od niego wiadomość, jak też on przebył te lata — pod złocistymi dachami kościołów — przy ciemnych pieczarach świętych.

Jak się ma mały Stasio? czy już szczebioce? Chciałbym bardzo kiedyś zająć się jego wychowaniem, bo zdaje mi się, że to dziecko będzie kiedyś zaszczytem naszej rodziny. Pamiętajcie, że od pierwszego wychowania wszystko zależy… Teofil zapewne przez Wierżchówkę powracać będzie. Jaki ten dóm musi być teraz smutny, jak mury jego muszą mieć wiele wspomnień dla biednej pani Michalskiej! A kiedy wiosna przyjdzie, kiedy ogród zakwitnie, kiedy na drugiej stronie stawu Julinki ożyją — jaka boleść wtenczas… jakby się chciało cofnąć nazad przeszłość i wskrzesić umarłych! Przynajmniej, że mi otaczające góry nic nie przypominają — nie patrzałem na nie nigdy weselszymi oczyma.

Bądźcie mi zdrowi, moi najmilsi! Kiedy Mniszeczka mię porzuciła, przypomnijcie mię mojej narzeczonej Julce w Jaszunach — niech się przynajmniej nie bardzo spieszy z wyborem. Mamo droga, ty mię swataj — i zalecaj, jak możesz, twój zły towar. Adieu, Mamo. Całuję ciebie w oba oczka twoje. Hersylko, Teofilu, ściskam was, moi wujostwo. Chciałbym, żebyście wszyscy mogli żyć razem, w jednym gronie, pod jedną jaką wiejską lipą — nie w ruinie

KI/285

mądrego miasteczka… Dziadunia kochanego z uszanowaniem rączki całuję. Adieu — Mamo droga, do zobaczenia -

Twój Juliusz

Adres: Pour les Messieurs /Messieurs Hausner et Violland/ Banquiers/ ŕ Brody (Gallicie Autriche)
Pour ętre envoyé ŕ Madame de Bécu

Stemple pocztowe: Genčve 7 Fev. 1835/ P.P. fco frontičres/  Brody 20 Febr.

77. Do Cezarego Platera

Genewa, wtorek, 17 lutego 1835 r.

Łaskawy Panie Cezarze!

Pospieszam z doniesieniem — że wczoraj odebrałem z Lyonu list donoszący mi, jako formy medalowe szczęśliwie zdołały przez granicę francuską przebyć — i dnia 14, jak mię mój przyjaciel upewnia, zostały wyprawione dyliżansem do Paryża — zapewne więc musiałeś je pan w tych dniach odebrać… Cieszę się, żeśmy mogli uniknąć kosztów tajemnego przemycania, które by około 50 fr. najmniej wyniosły… Donosząc o tym, miło mi pozdrowić Pana Cezara  — i powtórzyć wyrazy szczerej przyjaźni i szacunku —

Sługa .
Juliusz Słowacki

Upraszam łaskawego Pana Cezara, aby raczył listek tu załączony wręczyć — lub pewną ? drogą przesłać do rąk pana Eustachego Januszkiewicza… Będę mu za to szczerze zobowiązany. —

Genewa, d. 17 lutego
1835 r.

Adres: ŕ Monsieur/ Monsieur le Comte/ César Plater/ ŕ Paris/ Rue Mont Thabor No 24

KI/286

78. Do Eustachego Januszkiewicza
Genewa, wtorek, 17 lutego 1835 r.

Kochany Eustaszku!

Znów długie było między nami milczenie, sam nie wiem, czemu to przypisać należy. Z mojej strony było trochę lenistwa, trochę tego zniechęcenia, jakie mnie napadło dla świata i ludzi — żyję bowiem samotniejszy od mnicha; i wszyscy moi znajomi opuścili mię jak ponurego wilka w leśnym łożysku. Tak zamknięty przez całą zimę, wyznam ci, że pisałem — i pisałem — i napisałem dwie tragedie, które różny los mają: jedna spalona, druga czekać będzie, aż mi jakiś wypadek nieprzewidziany pieniężnych nie poprawi interesów.

Słusznie, o ile sobie przypominam, strofowałeś mię, Eustaszku, za to, żem nie czytał Pana Tadeusza. Kilka miesięcy temu miałem przyjemny dzień życia, pożerając te dwa tomy historii szlacheckiej… Gdybym był szedł za pierwszym popędem serca, wsiadłbym w dyliżans i pojechałbym prosto do Paryża, aby ścisnąć za rękę Mickiewicza; ale potem, jak zwyczajnie, pomyślałem o tym i o owym i — zostałem jak zawsze samotny w mojej Genewie. Nie czytałem jeszcze Giaura i Korsarza. Przeczytanie Pana Tadeusza sprawiło to, żem zrobił autodafe z mojej pierwszej tragedii.

Chciałbym ci coś niecoś z genewskich udzielić wiadomości… Ale prawdziwie, że my tu, Polacy, żadnych ciekawych dziwów nie wyrabiamy; wszyscyśmy prawie (oprócz mnie), a na czele tych wszystkich Gr…, zakochani w jednej Angielce, zakochani szalenie. Niegdyś Gr. w takim stanie nie widział, więc sobie wystawić nie możesz… Wszak musisz pamiętać, jak często w naszych polskich miastach jedna piękność wiedzie za sobą tłum cały miejskiej młodzieży. Tak niegdyś panna Chłopicka w Wilnie — od najmniejszego i najcieńszego z akademików aż do najgrubszego z akademików, Bajkowa, serca podbiła. Fenomen podobny obserwuję teraz na południku genewskim. Jeżeli wam kiedyś potrzeba

KI/287

będzie Polaków genewskich do założenia legionu, to będziecie musieli na trębacza zawerbować pannę Angielkę — inaczej ani się ruszą dźwigający jeden łańcuch chłopcy.

Pobyt nasz w Szwajcarii zatrważają nieco noty dworów; może więc będziemy przymuszeni  wyruszyć do Francji.

Dowiedziawszy się o zaaresztowaniu Konstantego Z…, lękam się trochę, czy ciebie turbować także nie zaczęli. Odpisz mi więc, abym ciebie nie wystawiał sobie w myśli — siedzącego u stóp Swiętej Pelagii.

Adieu, drogi Eustaszku,
twój przyjaciel
Juliusz Słowacki
d. 17 lutego 1835 r.

Ps. Napisz mi, jakie imię nosisz teraz i jak mam ci listy adresować.

79. Do matki
Genewa, niedziel, 8 marca 1835 r.

Gen., d. 7 marca 1835 r.

Najukochańsza Mamo! Otóż znów mam zza co nowe ci składać dzięki. Doniesiono mi, abym się zgłosił po twój nowy upominek — nie wiem jeszcze, czy znajdę przy nim list, bo dziś niedziela i biuro zamknięte. Do wdzięczności, jaką ci niosę, mamo moja, łączy się zawsze okropna myśl, że ja jestem ciężarem dla ciebie — i chciałbym się gdzie rzucić w jezioro. O, jak ja sobie inaczej wystawiałem przyszłość! Ale zaradzić temu nie jest w mojej mocy. — Trzeba cierpliwości — i odwagi.

KI/288

Robię teraz różne projekta na wiosnę. Chciałbym bowiem nieco wyrwać się z tego nudnego miasteczka, gdzie pleśnieją jak ostrzyga nad jeziorem. Może więc schronię się na to lato do jakiej pobliskiej wsi — może pojadą do Clarens, gdzie kiedyś była Heloiza. Tam będą mi dosyłać książki — będę chodził po trawach — kąpał się — i marzył… Muszę tylko zaczekać, aby się wiosna pokazała, bo tego roku niesłychane tu mamy zimna — dziś nawet śnieg pada. Nudzi mię ta białość — zimno — odwykłem już od marcowego śniegu — i wyznaję, że wolę południowe zimy — ozłocone pięknym słońcem — i ciągle pachnące fijołkami. Taka była przeszła zima.

Mieliśmy uroczystość w naszym mieście. Oto na pięknej wysepce, połączonej małym mostkiem z wielkim mostem jeziora, zrobiono prześliczny ogródek — przechadzkę — i postawiono statuę Russa. Odkrycie tej statuy było wielkim świętem — cała ludność wyszła na brzegi; na wysepce znajdowali się tylko urzędnicy — i komitet — i wojskowi — i harmaty. Odkryto posąg, włożono mu na głowę złoty wieniec, harmaty biły na wszystkie strony jeziora, ktoś powiedział krótką mowę -. potem wszyscy ci ludzie w mundurach woskowych wzięli się za ręce i zaczęli około posągu tańcować. Muzyka grała taniec wyjęty z opery przez Roussa napisanej. Patrzałem na to z okna domu, gdzie mię zaproszono — i ten taniec, ta wesołość, widok tego posągu, który nieruchomy siedział nad trzecią generacją ludzi, wszystko to razem wzruszyło mię nadzwyczajnie. Ferney samo milczało, kiedy Genewa się cieszyła, ale słychać aż tam było huk całodzienny dział, słychać było w Coppet. Arystokracja gen. dotychczas Roussa za wielkiego człowieka nie uznaje — i niecierpi go. Lud wymógł statuę, komitet ją kazał odlać, zrobił j- zaś Genewczyk Pradier, jeden z pierwszych snycerzy tegoczesnych. Widzicie stąd, co to sława… Ludzie starzy tańcują jak dzieci koło posągu człowieka umarłego dawno. Gdyby to można wiedzieć, czy ten człowiek wie o tym po śmierci? Wszyscy przytomni robili sobie takie zapytania, a nie pomyśleli, że ten człowiek wiedział przed śmiercią o tym, że mu kiedyś posąg wystawionym będzie. — Wieczorem na teatrze grano operę Wieszczek

KI/289

wiejski i małą komedyjkę z życia Russa napisaną i znów na teatrze biust autora uwieńczono laurem. Wieczorem na wysepce pomimo deszcz były fajerwerki — i cała ulica, nosząca imię Roussa, rzęsiście oświecona. „Rzęsiście oświecona” są to wyrazy ulubione jednookiego gazeciarza w grodzie Giedymina — jak on często musi ich teraz używać!

Głównym zatrudnieniem moim teraz są marzenia, ale marzenia te ograniczają się do bardzo małej rzeczy — oto do własnego byle gdzie domku. Chciałbym mieć coś swojego na tej ziemi — coś bardzo maleńkiego — coś bardzo pełnego kwiatów i drzew, i zieloności. Mówiono mi o jednym domku w Dauphine we Francji, o kilka mil od Genewy. Domek ładnie umeblowany, maleńki, wśród łąk, otoczony małą błękitną rzeczką, z ogrodem — słowem, ładna mała pustelnia na pustyni. O 3 i 1/2 mile od niej Lyon, miasto wielkie, największe po Paryżu we Francji. Domek ten można by, jak powiadają, mieć za 10.000 fr., to jest za 18.000 zł. pol. Prawda, że ziemia przyłączona do niego nic prawie nie przynosi, bo mały kawał tej ziemi, ale życie w tym domku byłoby wcale niedrogie… Jakby mi tam dobrze było z Mamą! Na zimę moglibyśmy jechać do Lyonu albo do Genewy, a skoro tylko słoneczko dogrzeje, uciekalibyśmy do naszej chaty. Wokoło najpiękniejsze okolice — śliczne góry — po górach zamki dawne  — i odnowione — w tych zamkach na lato często przyjeżdżają i mieszkają panowie. Powiedz mi, mamo, czy ci się nie podoba ten projekt — czy może myślisz, że ja tak jak Fortunat zniechęciłbym się prędko cichym i samotnym życiem?

Tobie się może, Mamo kochana, wszystkie takie projekta wydają romansowe i niepodobne do uskutecznienia — ale prawdziwie, że w tym wieku, gdzie tyle jest oschłości i rzeczywistości zimnej w wypadkach, ludzie szukają cichych schronień, jak dawniej ludzie szli do klasztorów. Gdybym wiedział, że jest jaki sposób zgromadzenia i zebrania naszych fundusików, to mówiłbym ci, Mamo, o tym domku z najusilniejszym naleganiem. Kiedyś może bym pomyślał o ożenieniu się — jeżelibym miał syna, byłby obywatelem szczęśliwego kraju. Widzisz, mamo, że ja aż do dalszych pokoleń sięgam oczyma marzeń. Jeżeli się te marzenia nigdy nie za-

KI/290

mienią w rzeczywistość, to przynajmniej służą do zapełnienia pustych godzin mojego życia. Wieczory moje często teraz przepędzam w gronie moich kolegów i ziomków. Gawędzimy, gramy na fortepiano — i czasem tańcujemy mazurka. Wszyscy moi koledzy chorzy na epidemiczną chorobę — wszyscy się kochają w jednej Angielce, a miłość różne ubarwia ich charaktery. Jedni ciągle spią, drudzy ciągle piją, inni ciągle wzdychają — słowem, że to dla mnie prawdziwa komedia. Chcą koniecznie zaprowadzić mię do domu tej Armidy, ale ja się wzbraniam, jak mogę, lękając się, abym także w jakie nie wpadł szaleństwo. Jestem wszakże i bez tego dosyć sentymentalną figurą — mam czasem dziwne przeczucia. I tak: panna Wodzińska zaatakowała mię niedawno, abym jej w sztambuchu kartkę białą zabazgrał — zaraz przy stole usiadłem, umoczyłem pióro i te płaczliwe wiersze napisałem mojej towarzyszce podróżnej po alpejskich górach… Muszę ci tu, Mamo, twe wiersze napisać, abyś miała wyobrażenie, jak ja dziwnie czasem marzę…

Byli tam, kędy śnieżnych gór błyszczą korony,
Gdzie w cieniu sosen — bożym strzeżone napisem —
Stoją białe szalety wiązane cyprysem;
Gdzie w łąkach smutnie biją trzód zbłąkanych dzwony,
Gdzie się nad wodospadem jasna tęcza pali, 
Gdzie na zwalonych sosnach czarne kraczą wrony:
Tam byli kiedyś razem i tam się rozstali.

A po latach — wróconych ojczyźnie pielgrzymom
Bławatkami gwiaździste kłaniały się żyta,
Jechali — błogosławiąc chat wieśniaczym dymom,
Wszyscy pod jeden ganek… Matka, siostra wita
Synów, braci, przyjaciól — są wszyscy! są wszyscy!
Przy jednym siedzą stole, przy czarach nalanych;
A wczoraj tak dalecy — a dzisiaj tak bliscy.
I nikogo nie braknie oprócz zapomnianych.

Młoda Maria do tańcu każe stroić lutnie,
I usiadła — spoczywa… Nagle do sąsiada
Rzekła: „Ach, kogoś braknie?” — tu podkówka utnie
W takt mazurka — „On umarł” — sąsiad odpowiada.
— „Cichoż na jego grobie?” — 
— „Słowików gromada
Spiewa na srebrnej brzozie cmentarza tak smutnie,
Ze brzoza płacze”.

KI/291

Miałem także dziwną komedię z powodu tej panny, której napisałem owe wiersze — oto dwie baby z naszej krainy przypomniały sobie, jak to jest miłym zatrudnieniem swatać i żenić, a zwłaszcza pannę dobrą, niewinną o posażną — z głupcem i hołyszem. Otóż użyły tu owe dwie baby wszystkich sposobów, aby tę panienkę wydać za mąż, i kuzyna swego podsunęły jej. Zdaje się, że rzecz przyjdzie do skutku… Nic śmieszniejszego, jak te manewry — zdaje się, że jestem w jednym z naszych miasteczek.

Z różnych stron dochodzę mię wieści, że moje czwarte dziecię z wielkim zapałem przyjęte zostało w Krakowie, jedna z tych wieści i pierwsza — doszła mię właśnie w dzień, kiedy ze łzami patrzałem na stawienie posągu Roussa. Okoliczność ta miłe mi zrobiła wrażenie.

Nie odpisałem na zapytanie o zegarek. Za 15# można mieć ładny i dobra zegarek w naszych stronach, ale przesłać do H. niepodobna — chybaby kto jadący w wasze strony mógł go zabrać. Ale któż jedzie w wasze strony?

Czekam wizyty wiosną zapowiedzianej — czekam owej poduszeczki haftowanej n a kanwie. Chciałbym spać kiedyś na niej we własnej mojej chacie. A choćby ta chata była jak w piosence o Hryciu złożona z czterech dębowych desek, to każę sobie tę poduszkę pod głową włożyć… Wystawiam sobie, nie wiem dlaczego, że dno musi być błękitne. Szkoda, że nie umiem nut pisać  — skomponowałem wcale niezłego walca do tańca, który może byś ta, Mamo, grała na fortepianie — dosyć jednak trudny,

Nic teraz nie maluję — trzeba bowiem wiele do tego przyborów — i przestałem na wymalowaniu widoku Krzemieńca. Patrząc

KI/292

na ten rysunek, nieraz głęboko dumam. Przybyła mi także jedna ozdoba do mego pokoiku — oto wygrzebałem w domu cztery wielkie sztychy z Heloizy Russa, w starych złoconych ramach, i tego dnia, kiedy statuę odkryto, w moim pokoju powiesiłem te obrazy. W jednym z nich Kara, przyjaciółka Julii, zupełnie podobna do panienki, u której mieszkałem w Dreznie, więc ten obraz miłym jest dla mnie wspomnieniem,

Mało teraz czytam — i często wieczorem przed zaśnieniem czytam głośno rozdał Biblii. Mam ją po polsku… Przedwczoraj tak mocno wraziła mi się w imaginacją męka Chrystusa, że we śnie umęczenie całe widziałem. Obudziłem się okropnie przerażony. — Czy ty, Mamo, widzisz mię kiedy przez sen?

Pani Pattey i córka jej przypominają mi po raz dziesiąty, abym nie zapomniał kłaniać się od nich. Ni uwierzysz ERROR, Mamo, jak się te damy interesują twoim zdrowiem i powodzeniem. Z listu tego przekonasz się, Mamo, jak moje życie niezamożne w wypadki — co dnia tak samo, jak w zegarku: wstaję o 10, czytam w mieście gazety, jem obiad, wieczorem w domu albo u kolegów bawię się rozmową, nudną rozmową głów pustych, o godzinie 12 kładę się spać — i tak zawsze — i tak co dnia. — Jeżeli na lato pojadę do Clarens albo do Bex, to będą jeszcze samotniejszy.

Z niecierpliwością czekam listu od ciebie, Mamo, i od Teofila. Chciałbym ich widzieć szczęśliwie osiadłych na wsi, bo przekonywam się, że w wiejskim pożyciu tylko prawdziwie dobrze być może. Nieraz myślę sobie, co by to było dziś ze mną, gdybyśmy byli kupili ową wioszczynę blisko nieboszczki cioci Franusi — może bym siał teraz hreczkę — i patrzał jak jaskółki lepią nowe gniazdeczka mojego ganku… Adieu, kochana Mamo moja — moja opatrzności! kochana Mamo moja! — Co się dzieje z Grocholskim? czy osiadł gdzie, czy się ożenił? — Jak się ma maleńki Stasio? czy rośnie — czy już mówi — czy dowcipny? — Adieu? Dziadunia mojego z uszanowaniem pozdrawiam… Teofilostwa ściskam serdecznie. Wszystkim znajomym kłaniam… Adieu, droga Mamo moja!

Twój Juliusz

KI/293

Adres: Pour les Messieurs /MMurs Hausner et Violland/ Banquiers/ ŕ Brody (Gallicie Autriche)
Por remettre ŕ Madame de Bécu

Stemple pocztowe: Genčve 11 Mars 1835/P.P. fco frontičres/  Brody 26 Mar.

80. Do matki

Genewa, środa, 1 kwietnia 1835 r.

Moja najukochańsza Mamo!

List twój — zadziwił mię — uszczęśliwił — i zostawił po sobie takie uczucie smutku, jak zwykle zostaje po zapowiedzeniu nazbyt wielkiego szczęścia. Jakże ja mogą radzić ci, Mamo moja, kiedy serce moje mówi jedno tylko słowo: przyjedź — przyjedź! Niech się wam wojaż nie wydaje tak trudną i zatrważającą rzeczą — obaczycie sami, że mała różnica tłuc się po pińskich groblach czy po makademizowanych jeździć gościńcach — w koncie pożycia także niewielka różnica — będziecie tylko frank jako wasz złoty uważać. Oto jest najpewniejsza miara kosztów. Wreszcie we Włoszech życie tańsze niż w moich stronach, ale trzeba się o wszystko targować. W Rzymie mięszkania drogie nadzwyczaj. Teraz pozwólcie mi wam radzić… Oto naprzód, wyjechawszy z kraju, jeżeli jedziecie do Pizy, nie tłuczcie się po niemieckich miasteczkach. Jest to główna przyczyny wielkich kosztów owo zygzakowate jeżdżenie po krajach — w każdym bowiem mieście osiadłszy na długo, można miesiąc opędzić pieniędzmi, które przez tydzień dorywczego mięszkania w hotelach wydają się… doświadczyłem ja tego. Więc jeżeli we troje wyjedziecie, mogę wam wywró-

KI/294

żyć, że droga do Pizy będzie 1600 fr. kosztowała mięszkanie i życie w Pizie z 500 fr, na miesiąc od trzech osób — na rok więc trzeba 6000 fr., to jest około 11 000 zł. pol. Gdybym ja z wami mięszkał, mało drożej wypadnie. Ale to wszystko tak zależy od targowania się i od sposobu życia, że nigdy zupełnie wyrachować nie można. Jeżeli Teofil z Włochami będzie się umiał rozmówić, to za 400 fr. na miesiąc żyć będziecie mogli — Piza bowiem jest miasteczko bezludne i pieniądz w nim rzadki. Spodziewam się więc, że słuchając rady mojej, zamiast włóczenia się do Baden i do innych wód, pojedziecie prosto do Wiednia, z Wiednia do Triestu, z Triestu do Wenecji, z Wenecji do Pizy. W Pizie osiądziecie spokojnie — i czekajcie na przybycie cudzoziemca — waszego niegdyś guwernera, to jest guwernera dzieci waszych. Nie gadajcie nikomu o jego przybyciu — zwłaszcza na słowa przed najlepszym waszym przyjacielem — a nade wszystko strzeżcie się sług — bo to wszystko niedobre… inaczej cudzoziemiec nie będzie mógł ani was widzieć, ani mięszkać z wami… Pisałem do Marsylii do tego guwernera, aby się w marsylii na okręt parowy embarkował i płynął do Liwurny — a z Liwurny do Pizy bardzo blisko. Zapewne miło wam będzie go zobaczyć… Skoro będziecie  we Włoszech, piszcie pod adresem siostry jego, Eglantyny — a listy go dojdą… Co zaś się tyczy miejsca, w którym macie przepędzić zimę, to jest Nicei, niepodobna mu będzie tam pojechać z wami — ale dlaczego wy zimę w Nicei przepędzać macie? Daleko lepiej jechać do Hyčres, miasta w południowej Francji, które zupełnie taki sam ma klimat jak Nicea, a mniej smutne, mniej nudne — i dogodniejsze dla nas wszystkich. O, co za szczęście byłoby pod pięknym, błękitnym niebem przechadzać się — oddychać świeżym powietrzem — mówić o przeszłości — i na przyszłość zabezpieczać się. Gdybyście się na miasto owo zgodzili, pospieszyłbym przed wami w miesiącu sierpniu, nająłbym małe pokoiki — i czekałbym was, mili moi, Zaręczam was, że nic smutniejszego jak Nicea. Od wielu podróżnych wiem o tym. — Jacy my biedni, że nigdzie zupełnie

KI/295

spokojni w kraju Włoch, nigdzie razem i długo być nie możemy. Do Genewy was ani myślę sprowadzać — ciemno — nudno — drogo — dosyć zimno — słowem, zupełnie nie miejsce dla jaskółek przelotnych. Proszę was także, niech was towarzystwo Balińskiej nie ciągnie — skoro raz z zamożnymi i hulającymi rodakami spotkacie się, będą was wszyscy niemiłosiernie obdzierać. Żeby żyć za granicą, trzeba się zupełnie otrząsnąć z naszych przywyknień — trzeba nade wszystko wielkiego porządku w wydatkach, O, gdybym ja mógł być waszym sługą — ręczę wam, że nie poczulibyście wielkiej zmiany w ciężarze waszej kieski — i wszystko by szło, jak należy… Nie potrzeba na to być skąpym — ale porządnym…

Więc, Mamo moja, ty, co jesteś na miejscu, dobrze tylko rozważ, czy przerwa w zwyczajnych naszych interesach nie zabije nas zupełnie. Jeżeli wszyscy nasi debitorowie są honorowymi ludźmi, jeżeli w kiesce z Teofilem będziesz mogła złożyć 4000 fr., to jest trzecią część wydatków, jeżeli na rok drugi popłacą ci procenta, jeżeli pewna jesteś, że powróciwszy znajdziesz wszystko nie odmienione — jedź — przyjeżdżaj. Nade wszystko chciałbym, abyście się zdecydowali na przepędzenie zimy w Hyčres. Przyjechawszy latem do Pizy starajcie się wziąść mięszkanie nad brzegiem Arno — inaczej pomrzecie z gorąca. Letni pobyt w Pizie będzie za bezcen, albowiem miasto puste — a ci, co w nim żyją, potnieją. Zdaje mi się, że takie poty będą dla was najlepszą kuracją — przez poty trzeba wyprowadzić z ciała wszystkie złe pryncypia, a potem może człowiek żyły czystszą i lepszą krwią napełnić. Nie lękajcie się jednak nazbyt wielkich skwarów. Ja, przebywszy kilka lat w dosyć ciepłych klimatach, nigdy nie doznałem takiego gorąca jak u nas. We Włoszech musi być goręcej niż we Francji, nie tak jednak, abym o tym sądzić nie mógł…

Najbardziej jednak zalecam wam i proszę was: obierzcie sobie pewny cel podróży i drogą jak najprostszą zmierzajcie do niego — inaczej podróż zje wasze fundusze i będziecie zadziwieni, że wam tak kieska schudła. Jeżeli będziecie na moją przestrogę pamiętać, podróż wasza bynajmniej mnie nie zatrważa pieniężnymi skutkami. Za powrotem będziecie mogli mniej o różnych i rozlicznych miastach rozprawiać, ale cel waszej podróży — zdrowie — zyska na 

KI/296

tym i pieniądze oszczędzą się, i nawet przyjemniej czas upłynie, niżby upłynął w ciągłych targach, przemianach miesjcam, nieprzyjemnościach i nudach.

Ostatecznie taki skutek mego listu: jeżeli pojedziecie do Pizy, guwerner niegdyś dzieci waszych przyjedzie do was — u zabawi z wami dłużej lub krócej, jak będzie można. Jeżeli stamtąd pojedziecie do Nicei na zimę, guwerner wróci do Francji. Jeżeli ty, Mamo kochana, nie przyjedziesz, będę się starał również z Teofilami spotkać się. Może się zgodzą w Hyčres zimę przepędzić.

Wszystko, co mię spotyka, zdaje mi się podobne do jakiegoś czarodziejskiego zdarzenia. Nie śmiem wierzyć jeszcze w rzeczywistość waszego wojażu. Teofilu kochany, ciebie nade wszystko proszę, abyś dobrze miał wzgląd na to, czy zdrowie Mamy, której doktorowie niegdyś zabraniali małego nawet ruchu, nie pogorszy się teraz wojażem dalekim. Radź o tym z doktorami, a jeżeliby było jakie niebezpieczeństwo, opieraj się jej podróży. Wzgląd na zdrowie Mamy sprawia to, że nie nalegam na nią tak usilnie i tak gorąco, jak serce moje dyktuje. Dziwną tak mam naturę, że zawsze ogląda się na przeszłość i przyszłość, a teraźniejszość lekko waży.

Skoro tylko ostateczna decyzja zapadnie, napiszcie mi obszernie o wszystkim — dzień, w którym wyjedziecie, miejsca, przez które wędrować macie, i cel podróży. W oczekiwaniu tego listu będę niespokojnie zasypiał i budził się. Kto wie, jak się zjedziemy razem, jak się rozmówimy obszernie, może gdy osiądziemy razem — i będziemy spokojni.

Już u nas prawdziwa wiosna. Wczoraj cały dzień kopałem i sadziłem kwiaty. Przypomniało mi to twoje ulubione zatrudnienie niegdyś. Robiemy z panną Eglantyną w ogrodzie małą altankę — i ubieramy ją w piękne kwiaty, Podczas upałów tam będę czytał — i myślał o was. Będę was widział jak maleńkie biedne mrówki, wędrujące po tej obszernej ziemi — pomiędzy aktorami grającymi smutną i głupią komedią życia. W domu, gdzie mięszakm, będzie teraz mięszkała cała rodzina Wodzińskich — będę więc miał nieco roztargnienia i huku nad głową. Wszystko mi teraz milsze, oświecone tą myślą, że was zobaczę — że pożyję trochę z wami. Jeżeli będziecie mogli, przywieźcie mi dzieła mego ojca, bo nie mam ich — ale to, jeżeli miejsce wam w pakach zostanie. Bierzcie mało pakunków, a broń Boże kołder, poduszek i prześcieradeł — to wszystko niepotrzebne za granicą. Ale wy zapewne musicie od wojażerów wiedzieć o wszystkim, co się do podróży ściąga. pakować się zaś trzeba nie w polskich tłumokach, ale w walizach skórzanych.

Ufam w Bogu, że szczęśliwie wszystko pójdzie. mamo moja, rób wszystko z rozwagą, ale staraj się przyjechać. Do widzenia, moi najmilsi. Kończę ten list, aby go dziś jeszcze wyprawić, aby was dniem prędzej doszedł. Zdaje się, że znajdziecie w nim odpowiedzi na wszystkie wasze zapytania. O kuzynie Idalki będę się starał dowiedzieć — i posłać mu list — dotąd nie wiem, gdzie się on obraca. Adieu. Całuję was wszystkich serdecznie — i z wielkim szczęściem piszę słowo do widzenia.

Wasz Juliusz
Gen., d. 1 kwiet. 1835 r.

Adres: Pour les Messieurs /Messieurs Hausner et Violland/ Banquiers/ ŕ Brody (Gallicie Autriche)
Pour remettre ŕ Madame de Bécu

Stemple pocztowe: Genčve 2 Avril/ P.P. fco frontičres/  Brody 28 16 April 1835

81. Do matki

Genewa, niedziela, 24 maja 1835 r.

Gen., d. 24 mama 1835 r.

Najukochańsza Mamo moja… Nie będę ci pisał tutaj, ile jestem zasmucony twoim postanowieniem niewyjechania z Teofilami. Stało się… Niech więc Opatrzność obróci to na dobre, niech ręka Boga złączy nas kiedy później… Krótki twój list pokazał mi, jak musiałaś cierpieć, mamo, widząc odjeżdżających Teofilów. Wszak ja cierpię nieraz, widząc jaskółki lecące na północ.

Teofilowie dziwnie mi donieśli o swoim wojażu. Naprzód napisali te kilka słów tak bladym atramentem, że śladu ledwie wyrazów dojrzeć można było — a potem i te ślady, z wielką trudnością odkryte, o żadnych szczegółach nie doniosły. Chcą, żeby guwerner

KI/297

ich dzieci przyjechał do Pizy — nie piszą, kiedy? Adres ich ma być guwernerowi dany we Florencji!!! przez jakiegoś Zaydlera. Nie piszą, kto jest ten Zaydler… Donoszą o jakimś zasiłku nie wymieniając ilości. Słowem, że biedny ten jegomość, otrzymawszy taki list — i nie mając obietnicy listu drugiego, nie wie, co począć — i ruszać się z miejsca nie może. Chcą także, aby im kupił zegarek i przywiózł, nie myśląc o tym, że to może wyczerpie ostatnie fundusze jego — i że bez grosza nie będzie mógł z zegarkiem ani na zegarku jak na koniu wędrować.

Otrzymałem także list O,, pełny ognia i mizantropii. Zasmucił mnie — i odpiszę znow niezwłocznie, skoro uzbieram wiadomości o nowych osadach… Chciej go, Mamo droga, upewnić, że zajmę się tym pilnie. Brata Idalki pobyt odkryłem w wielką trudnością i posłałem list, Odpowiedzi jeszcze nie mam.

Ja teraz w licznym towarzystwie domowym wesoło dosyć czas przepędzam — przynajmniej mam z kim pogadać, a czasem potańcować.

Miałem bardzo przyjemną scenę. Oto damy miały tu u siebie dzieła mojego ojca — i raz położyły je na stoliku otwarte na portret mego ojca. Nie mogę ci opisać, Mamo, jakiego doznałem wrażenia spostrzegłszy nagle jego wesołą, pogodną i uśmiechającą się twarz… Zdawało mi się, że przyszedł do mnie pytać się o moje życie — i zostawić mi naukę spokojności — jeżeli nie szczęścia… Mamo! droga moja Mamo, on cię z taką przyjmie twarzą w drugiej krainie duszy, bo ty byłaś dobrą dla jego syna — i nie opuściłaś go — i nie zapomniałaś o nim… i jeszcze raz poświęciłaś się dla niego skazując siebie dobrowolnie na samotne życie — na kłopoty interesowe. O, jak ja się zawiodłem myśląc kiedyś, że pisząc zrobię sobie pewny dochód, niezależny od okoliczności — że kiedyś będę w stanie ofiarować ci, Mamo, przynajmniej na rok gościnny pokój za granicą — że kiedyś będę ci służył do stołu — i całował ręce twoje, i klękał przed tobą — i dziękował za wszystko, coś uczyniła dla mnie. Nie! Bóg mię zapisał w księdze przeznaczenia w wielkiej rodzinie tych ludzi, o których po śmierci powiadają księgi, że… Nie chcę dokończyć, bo już cię raz, droga Mamo, nieuważne słowo w liście moim przeraziło… Ale nie jeden ja nie

KI/299

mogę wyłamać z głowy chleba. Oto Adam — ożenił się, w rok dwa wydał dzieła i teraz musiał odprawić sługę, a żona jego sama trudni się kuchnią… Czy tam u was kalendarze zajmują miejsca na policach biblijotek? Trzeba jednak nie upadać… Walka z obojętnością ludzi podobną jest do walki tytanów… rzuca mi na czoło wielkie światło piorunu — będę pięknym kiedyś…

Pisałem ci, mamo, że tej wiosny sadziłem kwiaty. Otóż napiszę ci dziś, że mój ogródek coś nie rośnie, choć na słońcu, choć często polewany… widać, że, jak mówią perukarze, ciężką mam rękę… Posiałem rezedę i nie weszła — a już to przecie więcej jak sześć tygodni upłynęło… więc nie wejdzie… Dlaczego? dlaczego? Człowiek rozsądny odpowie, że złe były nasiona. — A altance mojej nieocienionej piekę się na słońcu.

Kilka dni temu odbyła się w naszym domu loteria dla naszych ziomków. Z 500 biletów sto było wygrywających. Miałem biletów 5 i żaden nie wygrał… Z powodu tej loterii był świetny wieczór dany przez p. Wodzińską. Chcieliśmy tańcować aż do wschodu słońca, ale się nie udało. O godzinie 2-giej wszystkie się damy rozjechały i zostało tylko kilku chłopców, którzy dla zamkniętych bram miasta do domów odejść nie mogli — z tymi doczekałem poranka… Wieczór był dość wesoły. Trzy salony nasze, ubrane kwiatami, dosyć ładnie wyglądały — było kilka ładnych Angielek — a ja, przypomniawszy sobie zwyczaj Teofila, tańcowałem tylko prawie z tymi pannami, których nikt nie chciał wziąść do tańca. O, młodość moja! Jakby to miło między swoimi bawić się — i tańcować…

Dlaczego żaden wieczór teraz nie przypomni tego zachwycającego uczucia rozwijającej się nadziei — i słodkiej melancholii, z jakimi niegdyś suwałem się po wileńskich posadzkach? Teraz wszystko mi obojętne. Znużony tym wieczorem, zaduchem salonów, blaskami lamp… wyszedłem przed wschodem słońca na brzeg jeziora. Ciche były wody jak błękitne zwierciadło — rybki wyskakiwały na wierżch. Tak mi się zdawały wesołe te rybki, które noc całą przepędziły w cichej wodzie — i nad rankiem pluszczą się i szukają świeżego powiewu… Coś w tym życiu rybek było bardzo sprzecznego z huczną nocą człowieka. — Marzyłem patrząc na czerwieniące się niebo. Jakieś biedne kobiety przyszły prać bieliznę nad jezioro — grablami naprzód odgarnęły muł brzegowy i kamyki, a potem rzuciły kosz cały prostej, czarnej bielizny. Zmysły moje rozigrane

KI/300

zdolne były do przyjmowania najmniejszych wrażeń… Spostrzegłem okiem prawie łzawym sprzeczności między chwilami życia, między celami życia różnych ludzi _ myć bieliznę albo patrzeć na wschód słońca i topić się w  marzeniach… Po jakiej ogromnej drabinie te zatrudnienia musiałyby wschodzić i schodzić, aby się spotkać na środkowym szczeblu. Prawda, Mamo, że najszczęśliwsze rybki, które połyskały srebrną skrzelą w chłodnej wodzie.

Widziałem wschodzące słońce, stanęły mi w oczach te poranki, które przepędziłem na szczycie gór alpejskich patrząc na te same słońce, wschodzące niżej ode mnie. Ty sobie, Mamo, wystawić nie możesz, co to jest patrzeć ze szczytu Rygi albo Faulhorn na wschód słońca… Swiat zdaje się pod nogami… ten sam chłód, który przenika na szczycie gór, rodzi w umysłach jakąś drażliwość… Płakałem na Rhigi. Rozczulała mnie cichość i małość chat, rozsianych po górach i dolinach między źwierciadełkami kilkunastu jeziór. — Widziałem rzutem oka cały kawał ziemi, który się nazywa krajem… i jest ojczyzną innych… Gdyby nie było na świecie poezji, to ta sama myśl, że człowiek, który chodząc po ziemi zebrał tyle jasnych i zachwycających obrazów i z nimi do grobu pójść musi, urodziłaby ją. — Znów mię napada moja domownica zwyczajna — melancholija… Nie lękaj się, Mamo, tej mgły przelotnej, która się znów rozpryśnie jak zazwyczaj.

Piszę teraz więcej niż kiedykolwiek, a co dziwniejsza, że piszę prozą. Aby ci dowiódł mamo, jak ty jesteś zawsze przytomną moim myślom, jak chciałbym wspomnienie twoje ze wszystkimi marzeniami, nawet poetycznymi, połączyć, muszę ci donieść, że jedna z heroin mojej nowej tragedii nazywa się Salomeą. Zobaczysz kiedyś, że piękna jak lilia… i nieszczęśliwa prawie tak jak ty… tylko z innych przyczyn… Bóg wie, dla kogo piszę i kiedy wydrukuję. Zdaje mi się, że piszę zupełnie dla siebie i stąd więcej może będzie naturalności — i bardziej rozwiane zarysy… Kiedyś to wszystko — ktoś — wyda na świat — może mały Stasio, jak dorośnie.

Teofilowie powieźli ze sobą kronikę Kromera i dzieła mego ojca. Nie wiedząc prawdziwie, czy się z nimi zobaczę, nie wiem, kiedy i jak dójdą mię te książki.

Nim napiszę do O. z podziękowaniem i z żądnymi szczegó-

KI/301 

łami, podziękuj mu, Mamo droga, bardzo pięknie. Chciałbym czasem bardzo pojechać znów do Paryża — i nawet mam potrzebę tego dla sprawdzenia trochę zawiłych rachunków z księgarzami. Oszukują mnie i mam prawie oczewiste dowody, że mnie zbywają niczym… ale muszę ich zostawić wyrzutom sumnienia, jeżeli jeszcze cokolwiek mają podściwości… Prawdziwie, że klasa ta ludzi jest jedną z najgorszych — drą najbiedniejszych ludzi na świecie — i mają do czynienia z ludźmi najgłupszymi do interesów z pisarzami. 

Poznałem się z panem Sobańskim, który mówił, że mnie znał dzieckiem. Jest to człowiek dosyć bogaty — kupił sobie obywatelstwo w Szwajcarii i żyje spokojny z ładną i przyjemną żoną w Vevey — nad brzegiem jeziora. Poznałem także kilka dam polskich, między innymi panią Potocką, właścicielkę Starego Konstantynowa, która wraca niezadługo do siebie. Dzisiaj była u pani Wodz. Jest to bardzo nabożna kobieta — w wielkiej komitywie z księdzem proboszczem tutejszym. Ubolewała bardzo słysząc z moich ust, że nic teraz nowego nie piszę — albowiem tak odpowiadam zawsze na zapytania pół litośne, pół uwielbiające naszych dam… Dziwiła się, że nie wstaję  o 3 godzinie rano, aby widzieć wschód słońca — i musiałem ją zaspokoić uręczając, że się nie kładę do 2 godziny w nocy… I teraz, matko moja, spojrzałem na zegar i widzę, że jest właśnie godzina spania… Muszę więc zakończyć na kropce — albo na słowie dobranoc! Ty spisz już dawno,

KI/302

kochana matko… a może, może bezsenna przewracasz głowę na zmiętej poduszce i myślisz o tej ciemnej przyszłości, w której nic dla nas nie widać… Matko, jak ja bym nie chciał dla ciebie bezsennych nocy… jakbym ci chętnie półowę snu mego ustąpił… a co do życia — chciałbym, aby Bóg zmięszał nasze  przyszłe lata w jednej urnie i rozdzielił je na dwie równe połowy… ale to niepodobna umrzeć o jednej godzinie,

Jeżeli będziesz, Kochana Mamo, pisać do Teofilów, proś ich, aby mi z większymi szczegółami o swojej podróży donieśli — bo niepewno nie mogę się puścić…

Muszę te n list skończyć, aby go odnieść dzisiaj na pocztę… Wyczytałem z gazet, że podobno 500 domów w Brodach spaliło się — spodziewam się, że to nic nie wpłynie na naszego H.

Adieu, kochana, najdroższa Mamo moja… Uściskaj ode mnie Dziadunia i pokłoń się wszystkim. A propos… na Wielkanoc podług twojej recepty zrobione baby nie bardzo się udały — winien temu piec niedobrze napalony. Ciasto było ciężkie — zawsze jednak jadłem je z wielką przyjemnością… Całuję ciebie, najukochańsza mamo, najserdeczniej…

Twój Juliusz

Adres: Pour les Messieurs /MMurs Hausner et Violland/ Banquiers/ ŕ Brody (Gallicie Autriche)
Pour remettre ŕ Madame de Bécu

Stemple pocztowe: Genčve 26 Mai 1835/ P.P. fco frontičres/  Brody 8 Jun. 1835


82. Do matki
Genewa, wtorek, 30 czerwca 1835 r.

Gen., d. 30 czerwca 1835 r.

Najukochańsza Mamo moja!

Od tak dawna żadnej wiadomości od ciebie — a ostatnie słów kilka, które mi napisałaś, Mamo droga, nie mogą się nawet za list

KI/303

policzyć. Bardzo mi smutno — bardzo jestem niespokojny. Teofilowie także nic nie piszą — nie wiem, gdzie są — i co mam robić, aby się z nimi zobaczyć? Pytałem się o to ciebie, Mamo droga, w ostatnim liście — i czekając odpowiedzi, długo się spóźniłem z pisaniem — ale ty wiesz teraz, Mamo, że ja zdrów, że mi żadne nie grozi nieszczęście, więc powinnaś być p mnie spokojna. Dobrze mi dosyć teraz na świecie. Jestem w domu pełnym dźwięku mojej rodzinnej mowy. jeżeli sercami nie lgną do mego serca, jeżeli nie znajduję pomiędzy nimi takiego towarzystwa, jakiego bym duszą żądał, to przynajmniej często znajduję roztargnienie i cichą wesołość. Słucham ładnej muzyki — i słuchając kryję się do muszli serca mego jak ślimak — odbywam powoli jak ślimak moją drogę w krainie myśli — i staram się  jak ślimak oślinić łzami ślad jakiś na ziemi, który by po mnie pozostał. Zabawy nasze są teraz dosyć rozmaite. Raz przejechaliśmy wszyscy czółnami na drugi brzeg jeziora — na obiad wiejski. Całe towarzystwo ziomków moich zasiadło pod wielkimi platanami u drewnianego stołu — i jaz nimi. Sami widzieliśmy i wybieraliśmy w sadzawce żywe szczupaki — i te przez nas zostawały skazane na śmierć i autodafé ogniste. Przywiezione w butelkach wino ciekło jak w Kanie Galilejskiej. Kamyki płaskie, ciskane naszymi dłoniami, skakały wesoło po jeziorze — graliśmy w zająca jak dzieci — w obliczu dam pozrzucawszy surduty i fraki. A kiedy przyszło do powrotu, niebo okryło się chmurami — jezioro kołysane burzą starało się nas ukołysać i zadowolnić jak dzieci — błyskawice wężami biegały po śnieżnych górach, a kropla deszczu nie śmiała nas uderzyć i zmoczyć… Słowem, ładny był spacer, wesoły dzień — wszyscy byli razem aż do wieczora… Szczęśliwi ludzie, jeżeli w teraźniejszym czasie mogą razem doczekać wieczora. Wicher rozmiata żółte liście — i spotykającym się tumanom spiewa zawczasu piosenkę pożegnania.

Mąż pani Wodzińskiej przyjechał po nią i ma wkrótce porwać stąd całą rodzinę. Szczęśliwi — wracają — wracają — ułożyć się i pomieścić w domu rodzinnym na resztę życia — usnuć sobie domowe szczęście — żenić synów — wydawać za mąż córki — zasadzać ogrody — siać zboże — budować i przybudowywać domy — patrzeć na zachód słońca — wyjeżdżać do lasów na herbatę z przyjaciołmi, z wiejskim sąsiedztwem… Zazdroszczę — choć takie szczęście podobne mi się czasem zdaje do kwiatowego cmentarza — 

KI/304

bo i nad cmentarzem chcę często powiedzieć jak Luter patrząc na groby Worms: Invideo, qia quiescunt. (Zazdroszczę, bo cicho spoczywają). Czy też kiedy ja dojdę do przedśmiertnego spoczymku? Pamiętasz, Mamo, te węże, które widzieliśmy kiedyś na moczarach pińskich, obwijające się koło lilii wodnych — i grzejące się na słońcu? Chciałbym na rzece żywota  znaleźć taki biały kwiat, obwinąć się koło niego i zasnąć. To bardzo mistyczne i ciemne, Matko moja. Lilija wodna niech się tobie zamieni w jaką miłą, spokojną i cichą duszyczkę, a zrozumiesz moje żądanie… O1 o! o! z takim wykrzyknikiem konają osoby w moich tragediach… z takim długim westchnieniem kona moja nadzieja… Byłem u panny Lenormand — obrywałem tyle razy margeritki — zdmuchiwałem cykorie — wiązałem trawy — szukałem czterolistnej koniczyny —  dotąd nie wiem, co mnie na świecie czeka… Zdaje się jednak, że musi coś czekać…

jeżeliby moje widzenie się z Teofilami dla różnych przeszkód spełzło na niczym, to myślę za miesiąc wyjechać w góry — i usiąść na kilka miesięcy w jakiej chacie — oberży — aby widzieć chmury jesienne łamiące się po skałach — aby się napoić pięknością natury — i mieć na długo serce pełne myśli rozpływających się w Bogu… Nie uwierzysz, mamo, jak podróż przeszłoroczna wpłynęła na wewnętrznego mnie, a jak ja często mówię: na wewnętrznego we mnie anioła. Zdaje się, że myśli moje odmłodniały. Jeden z tutejszych pierwszych malarzy ofiarował mi się być towarzyszem podróży. Miło mi będzie siedzieć przy nim na ułamku skały i patrząc na odbicie się natury w niedoskonałym sztuki zwierciedle. A kiedy tak będziemy cicho siedzieli między drzewami, wiewiórki przyjdą igrać koło nas, ptaszki będą pić krople rosy na listkach brzozowych. Tak przynajmniej malarz Guigon wystawia i te ciche godziny, które przepędza na rysowaniu szwajcarskich skał i dolin. Czasem mówią sobie, że Bóg dobrze zrobił zaprowadzając mnie w te kraje — i gdybyś ty, Mamo, ze mną była!

Koszono siano w naszym ogrodzie. Dziwna i interesująca nowina, że koszono siano — ale wystaw sobie, mamo, jak to miło czuć woń przeszłości… Pamiętam, że raz w Mickunach stojąc na

KI/305

łące przy koszących ludziach, wyjąłem jakiś srebrny pieniążek, zdaje mi się, że złotówkę, i dałem ją chłopowi, który wszystkich innych wyprzedził… O laur! o nagroda! — Nie byłże ze mnie mały Czacki?… Otóż, kiedy tutaj skoszono siano, wyszliśmy wszyscy po śniadaniu, i położyliśmy się na kopach rozrzuconych — panie i chłopcy, i panienki — i tak leżeliżmy całą niedzielę, święcąc dzień boży, nie myśląc o niczym, odurzeni zapachem umarłej i zabitej trawy, odrzucając tę myśl, że człowiek przechodzi jak trawa i kwiat polny… Bo to nieprawda -. bo trawę i kwiat polny już skoszono — wywieziono — przedano — już konie zjadły, a my jeszcze nie przeszliśmy — i jak zabieram się na Matuzalowe lata. Szanowne zdrowie!. jak mówi Kochanowski. Co do mnie, ja czasem z przerażeniem patrzę na zdrowie i na przyszłość… Dlaczego?… Zwykła niespokojność jaskółki, co się boi, aby się dom z jej gniazdami nie spalił, nim dzieci się wychowają… Jeszcze mistycyzm, czyli raczej ciemność porównania — trzeba wyjaśnić. jaskółki, to moje szacowne dzieła dokonane i w przyszłości zamierzone… moje literackie gniazda  papiery, które można lepiej przyrównać do gniazd szczurów niż do gniazd jaskółczych. Ale co robić? piszę, jak gdyby mię kto gonił, przekonany, że taki list, nosząc cechę mego teraźniejszego usposobienia, najlepiej ci, Mamo, przedstawi mnie w takim humorze, w jakim teraz żyję. Atmosfera imaginacji, kraj przenośni, wyspa ideału, przerżnięta rzeką łez — o! jakie to niemieckie! Ale dalibóg prawdziwe…

Panna Maria W., która mięszka z nami, także zapłynęła trochę w kraj ideału — i o niczym niemarzy, jak o pustelniczym domku — nad rzeczką — o czarnej sukience, o lekarstwach dla chłopów, o topolach szumiących nad pustelnią — i nareszcie o spowiedzi, którą ma odbyć przed pewnym mnichem… kiedyś… Tym mnichem-kartuzem mam być ja en personne — nie kto inny. Dowodzę jej jednak czasem, że jaki pan Podkomorzyc w krainie Lachów, dobrze opatrzony w szlachecką układność, talenta, wąsy, podkówki i ostrogi, wybije z głowy pustelniczy domek — a ja nie będę mógł kartuzowym wspomnieniem zdobyć lilijowej duszy dla aniołów… Młode nasze Polki zawsze przebywają bardzo piękne krainy marzeń, aby się kiedyś zamknąć i zakopać w najnudniejszej realności. Ty, Matko moja, zdaje mi się, że przeciwnie. Położenie

KI/306

twoje — umysł — ile razy wystawiam to sobie, zdaje mi się, że twoje serce musi być pełne wzniosłej poezji. Poświęcenie się twoje!  Chciałbym być w sercu twoim, Mamo, w godzinę, kiedy siedzisz sama wieczorem — tak samotna na ziemi jak ludzie przeszłych wieków  — kiedy księżyc wschodzi nad górą  zamkową i mówi tobie o wielu rzeczach i o tej róży, z którą posyłałaś mnie kiedyś — małe dziecko — do biednego… M.… Widzisz, Matko, że ja teraz pamiętam każde słowo rzucone kiedyś w duszę twojego syna. Przypomniałem sobie wiele rzeczy, o których jużem był zapomniał przed laty… Zdaje mi się czasem, że przypominam sobie coś z przeszłego życia na tej ziemi…

A propos — zapomniałem z wszelką szczerością donieść ci, Mamo, że przed kilkoma dniami miałem trochę gorączki i fluksją. Cały dzień przesiedziałem w pokoju — i natychmiast dobry doktor tutejszy przyszedł do mnie — i nic nie zapisał, ale na drugi dzień znów przyszedł… i nie zastał mnie, bom  był na spacerze. TA troskliwość doktora rozczuliła mnie — i pokazała mi dobroć serca ludzkiego — i mówiłem temu doktorowi, że mu wdzięczny jestem z głębi sera mojego. A trzeba wiedzieć, że to człowiek bardzo zimny i nieczułą, twardą, ślimakową obdarzony skorupą… Magnes lgnie do żelaza… Jeszcze porównanie i niezrozumiane. — Trzeba ci wiedzieć, Mamo, że mnie ludzie mają za żelazo — bardzo zimne. Wszak pamiętasz, mamo, że jeszcze na Julka-dziecko mówiono, że dumny… to wina mojej twarzy — i Boga… Zdaje mi się, że Bóg miał włożyć kiedyś moją duszę w orła, co śpi na igłach śniegu — nie budząc się, kiedy wicher obrywa mu pióra — co nie ma przyjaciół — i szczęśliwy, że sam… patrzy na słońce… Szkoda, że nie poszedł Stwórca za pierwszą myślą, że zrobił ze mnie posępne nic… Tak by mi dobrze było ze skrzydłami — i z jękiem ptaka w piersiach… Trzeba zniżyć lot — trzeba… Przypomniało mi to gęsie pióro, którym piszę…gęsie pióro — narzędzie nieśmiertelności, a teraz słodsze daleko narzędzie przelewających się myśli w myśli Matki. Trzeba zniżyć lot i napełnić koniec papieru wiadomostkami małymi. Oto przyjechała tu aktorka z Paryża, którą widziałem w Paryżu — i teraz zobaczyłem nie podstarzałą i nie zmienioną. Z tego wnoszę, że ja także nie musiałem podstarzeć się. Może się trochę zmieniłem na duszy — ale też gdyby i tej aktorce zajrzeć do głębi duszy, kto wie, jakie tam przemiany! To dziwne, że ja ludzi uważam jak termometra pokazujące ciepło żywotne mojego Ja.

KI/307

Odebrałem list z Par., z którego zaczynam wierzyć w cudy  — a cudem jest, że panna Kora, o której pisałem Mamie, pamięta o mnie. Trzy blisko lata pamięci — O!o! o! z takim jękiem konają osoby w moich tragediach…

Adieu, droga Mamo. Zawsze nazywam ciebie Mamą, bo ci, co się oddalili i rozłączyli z dziećmi, nie starzeją — i wszystkimi siłami chcą się zbliżyć do chwili pożegnania, aby rozłączenia się czas krótszym się wydawał — i nie przerażał myśli odbiegającej w przeszłość… Bądź zdrowa i szczęśliwa, Mamo moja…

Twój Juliusz

Adres: Pour les Messieurs /Messieurs Hausner et Violland/ Banquiers/ ŕ Brody, Autriche
Pour remettre ŕ Madame de Bécu

Stemple pocztowe: Genčve 3 Juillet 1835/ P.P. fco frontičres/  Brody 17 Jul. 835

83. Do matki
Veytoux, czwartek, 20 sierpnia — Genewa, niedziela, 23 sierpnia 1835 r.

Veytoux, Prčs de Montreux — 23Aoűt 1835

Najukochańsza kuzynko!

Od dwóch miesięcy prawie już nie w mieście, ale na wsi zamięszkałem, nad jeziorem Lem. — w najpiękniejszym miejscu. Długo byłoby pisać, co i jak przeniosło mnie w dzikie strony. Ludzie różnie o tym sądzą — jedni mówią, żem się był zakochał szalenie w pannie Wodz. i uciekłem… Nie ma w tym za grosz

KI/308

prawdy. Ponieważ z tobą, najdroższa kuzynko, mówią otwarcie, otóż wyznam ci, że uciekłem — a to dlatego, że biedna córka domu, widząc mię dosyć zajętego panienką młodszą od niej — i widząc tę panienkę dosyć mi sprzyjającą — zaczęła schnąć — i zachorowała niebezpiecznie — i matka domyśliła się, o co rzecz idzie, i musiałem postąpić sumiennie, to jest odjechać… chociaż żal mi było domu, gdzie przez 2 1/2 lata mięszkałem, gdzie mi nawet w ostatnie dnie było bardzo wesoło. Otóż przeniosłem się do wioski Veytoux, nająłem śliczny pokoik, błękitny — z okna widać winnicę — za winnicą jezioro jak pół nieba wywróconego na ziemię — za jeziorem Meillerie, sławne w Heloizie Russa — słowem, trudny do opisania widok. Ludzie, którzy Neapol i Helespont widzieli, mówią, że ten im wyrówna… W dzień pokój mój, jezioro, niebo, góry, wszystko błękitne, ale dziwnie czyste i przezroczyste — jaskółki przylatują do pokoju i tłuką się czasem piersią o zwierciadło… Pokój mój prześlicznie umeblowany. Chodzę na obiad do pobliskiej wioski Montreux, ale jestem bardzo samotny — bardzo samotny. Na dole w domu mięszka minister protestancki, dobry, do rzeczy człowiek, świeży wdowiec z pięciorgiem dzieci — z nim czasem gawędzę, ale smutny jestem…

Pani Wodz. z familiją wyjechała do Drezna; odprowadzało ją wiele osób. Panna Eglantyna umyślnie ją odprowadzała, aby potem mnie odwiedzić — i była u mnie — i płakała — i tysiąc prośb, abym wrócił… i matka jej ciągle mi zaklina — ale tak znudniało to, com porzucił, że wolę samotność nad jeziorem. Muszę  jednak odwiedzić moich dobrych ludzi, co mnie karmili i kochali przez dwa lata, i dlatego jutro wyjeżdżam, a przejazd do nich bardzo łatwy i krótki. O godzinie 7 siadam rano na statek parowy, a o 4 po obiedzie będę w moim dawnym mięszkaniu. Ze smutkiem jadę. Takiego doznaję uczucia, jak gdyby mi się coś na świecie, przez dwa lata klejonego, nie skleiło… Nudzi mię dóm, gdzie mięszkałem — i zasmuca mnie ta myśl, że ten dóm ma mi być obcym. Znów szukać nowych ludzi, oswajać się z nowymi twarzami — a tam byłem jak synem — i płakałem wyjeżdżając, płakany.

Odebrałem list od Filów. Koniecznie chcą abym przyjechał do nich. Teraz pokazało się, że nie mogę… Odebrałem i twój list, droga kuzynko, list, który mnie rozczulił i pocieszył. Sąd o moich dzieciach jest moim sądem… Ale to, co po tych dzieciach narodzi

KI/309 

się, będzie tysiąc tysięcy razy godniejsze ciebie, moja droga kuzynko. Nawet zamyślam ci ofiarować na pierwszej stronnicy nowe tej zimy wylęgłe dzieciątko… Dopióro to, zaręczam ci, kuzynko, będzie twoim wnukiem… Powiedz, czy ci to nie szkodzi?

Wracając do Filów… nie mogą jechać do kraju, gdzie oni przebywają, żadnym sposobem… jednak jeden z moich przyjacioł otwiera mi jeszcze drogę niespodziewaną. Piszę list do Par., do wielkiej osoby — może jako chorego upoważni do jechania, a wtenczas nie będzie żadnych przeszkód… ale o takie upoważnienie bardzo trudno… słowem, robię to przez znaczne figury — a robię, co mogę… jednak nie chciałabyś, kuzynko, aby mi się w podróży przytrafiło jakie nieszczęście… Filowie zrozumieć tego nie mogą — i w liście dają mi uczuć, że ja to muszę robić przez skąpstwo. Boże! gdybym ja mógł zobaczyć te kraje, gdzie oni są, przebyć z nimi zimę — coż bym ja za to nie dał! Ale mam dosyć rozsądku, że muszę sobie wyperswadować rzecz, która, jeżeli ostatnia moja staranina nie uda się, stanie się wtenczas niepodobną. Czy wrócę do domu pani Pattey, czy gdzie indziej zimę przepędzę, jeszcze nie wiem — listy mię zawsze pod dawnym adresem dojdą. O moja kuzynko! kiedy patrzę na ten ładny domek,  w którym mięszkam, jakby mi się chciało ciebie tutaj sprowadzić — i oddać ci mój pokoik błękitnym który zjadłabyś — taki ładny — jasny — i tylko dla samotnego smutny. Jaskółki biorą go za kawałek nieba… Zycie trochę mi taniej kosztuje, a taniej kosztowałoby jeszcze, gdybym nie był przymuszonym obiadu za domem szukać. Przy wyjeździe taki smutek, taka mnie nuda opadła, że zakazałem, aby mi nie przysyłano książek —  wziąłem tylko kilka moich ulubionych autorów i z tymi, jak to z Szekspirem i z Byronem, chodzę po górach, kładnę się pod drzewami i czytam… Sliczne trawy — śliczne kwiaty — woń wiejska przypomina mi dziecinne czasy — myślę o Mickunach i o Wierżchówce.

Prześliczne miałem księżycowe noce — wtenczas wychodziłem nad jezioro, siadałem na małym przylądku wchodzącym do wody, z jednej strony miałem księżyc, z drugiej strony zamek Chillon (który z okna o 200 kroków widzę). Pierwszy raz słyszałem w starej wieży śpiewanie puszczyka. Co mi w takich nocach przechodziło przez głową, trudno wypowiedzieć. Czasem żałowałem ludzi i rycerzy, którzy ginęli niegdyś w tym zamku, a dziś

KI/310

zapomniani, i zamek ich tak cichy stoi w księżycowym blasku. Potem pytałem siebie, za co ci ludzie ginęli — i odpowiedź była napisana we światełkach chat wieśniaczych. Nigdzie wieśniak nie jest tak szczęśliwy i bogaty, jak w tych stronach. Otóż ci rycerze, którzy dawniej ginęli, zapewnili zgonem swoim szczęście przyszłych pokoleń… Widziałem więzienie pyszne Chillonu, widziałem filary i pierścienie żelazne do których przykuwano więźni. Czytałem Byrona patrząc z bliska na mury zamku — i więzień Chillonu piękniejszym mi się wydał… Ale okolice zamku nie są moją najulubieńszą przechadzką. Co dnia, idąc na obiad, przechodzę około ślicznego kościołka. Otoczony kwiatami — bluszcz się wije po szarych gotyckich ścianach — pełne róż i jaśminu pięknego wokoło — ławki, mur kościelnego dziedzińca porosły błękitnymi dzwonkami — a z muru najpiękniejszy widok. Oko biegnie po zaroślach i zielonej spadzistości na zwierciadło jeziora… Jak dobrze modlić się w takim kościołku — jak dobrze ludziom, którzy w nim modlą się od kołyski aż do grobu!

Byłem raz na wiejskim balu na górze. Wieśniaczki i wieśniacy, ubrani dobrze, kręcili się walca — a tak, że złudzonemu oku zdawało się, że cały taniec mijał nad brzegiem przepaści — i zawsze jezioro było tłem obrazu — widać je z każdej ścieżki, z każdej doliny, z każdej góry. Nic piękniejszego, jak okolica, w której żyję — ludzie wszyscy pięknie zbudowani, mnóstwo kobiet prześlicznych, zgrabnych, a wszyscy zdają się szczęśliwi. Kiedy to tak będzie zawsze i wszędzie…

Filowie przysłali mi 200rs. Książek mi jeszcze nie odesłali. Ja zaś list twój, moja droga kuzynko, zaraz im posłałem do Liwurny. Spodziewam się, że go odbiorą. Nudzą ich bardzo Włochy, a szczególniej Hersylkę…

Anglik jeden, który znał pana Okr. , chcąc mu podziękować za przysłanie łacińskiej kroniki, napisał do mnie list, prosząc, abym mały bilecik z podziękowaniem do mojego załączył… Ofiarowałem się chętnie to uczynić. — Piszę ten listek dzisiaj, bo jutro w mieście, otoczony osobami, co mnie dosyć lubią, nie będę miał może spokojnej godziny na pogawędzenie z tobą, droga moja kuzynko… Milsza mi stokroć gawęda niż z moim ministrem protestanckim, który mi dowodzi, że tańcować jest grzechem, i wszelkimi sposobami stara się ten grzech spomiędzy śmiejących się ludzi wygnać. Tak to ludzie sami znajdują sposoby dręczenia siebie, gdzie Bóg każe się cieszyć…

KI/311

Gospodarzami moimi są wieśniacy, którzy dóm ładny wybudowali i drą, jak mogą, cudzoziemców, którzy dla kuracji winogronowej i dziwnie ciepłego klimatu zjeżdżają się na zimę. Tego roku wiele familii wielkich chciało się tu usadowić, ale nie znaleźli dość wielkich domów. — jakbym ja chciał, abyś mi, kuzynko, poradziła, czy mam wrócić do pani Pattey, czy ich usilnym naleganiom odmówić? Listy ich rozdzierają mi serce. Jutro będę musiał obecnych nalegań słuchać i opierać się im, a czuję, że samotność tak zupełna, jaką ma teraz złą jest dla człowieka… Nadto myślę i nadto zachmurzam się, a potem — tam mnie kochano i zdaje się, że bardzo i szczerze. Nie wiem sam, czy wrócę, czy nie. Widzenie się z Teofilami położyłoby koniec wymówkom. myślą, że się gniewam, że mi ich dom niemiły. Dobrze mi u nich było — spokojne wiodłem życie, jak we własnej rodzinie.

Od dwóch dni jestem w Genewie, gdzie mię przyjęto jak syna, Szwendam się i robię wszelkie starania dla uzyskania paszportu — do Teofilów — i mam nadzieję, że go mieć będę za kilka tygodni. O, jakie by to było szczęście! Jutro wracam znów do Veytoux — do mojego wiejskiego mięszkania — i będę czekał rezultatu moich zachodów. W domu pani Pattey znalazłem ładne Francuzki, które tu uciekają od  cholery, bo słabość ta na umyśle Francuzów wielkie sprawia wrażenie.

Był tu teraz jubileusz protestancki, obchodzony z wielką pompą — właśnie przyjechałem statkiem parowym w sam dzień iluminacji,

Kto wie, może przyszły list razem z Teofilami pisać będziemy. Oby tak było!

Moja kochana kuzynko! pisz zawsze do mnie pod dawnym adresem, to listy mię pewnie dojdą. Muszę zakończyć moją bazgraninę, bo właśnie o godzinie pół do pierwszej muszą iść do doktora po otrzymanie świadectwa potrzebnego do wydania paszportu. Nie lękaj się jednak, moja kuzynko, o moje zdrowie — czerstwo wyglądam — i piersi moje nigdy z taką mocą nie oddychały. Adieu, najdroższa kuzynko! Odbieram właśnie w tej chwili list od Teof., w którym mi donoszą o przysłaniu książek i znów nalegają o wyjazd. Adieu. Całuję rączki — oczki — ściskam ciebie serdecznie — i żegnam -

Twój Juliusz

KI/312

Adres: Pour les Messieurs /MMurs Hausner et Violland/ Banquiers/ ŕ Brody (Gallicie Autriche)
Pour remettre ŕ Madame de Bécu

Stemple pocztowe: Genčve 23 Aoűt 1835/ P.P. fco frontičres/  Brody 11 Sep. 835

84. Do matki
Genewa, wtorek, 20 października 1835 r.

Gen., d. 20 paździer. 1835r.

Moja najdroższa! Po trzech miesiącach pustelniczego życia nad jeziorem wróciłem do mego dawnego mięszkania i z przyjemnością osiadłem w moim dawnym pokoju — przed kominkiem, bo takie mamy zimna, że już się drwa palą w kominie. Pisałem ci już, droga moja, jak żyłem samotny w górach, jak odbierałem tylko wizyty jaskółek wlatujących przez okno albo rozmawiałem o przyszłości z ministrem protestanckim… Mgły i deszcze wypędziły mię z zaciszy, która przy złych niepogodach stawała się nadto ponurą i do mizantropii zaczynała nakłaniać moje władze umysłowe. Patrząc na jezioro napisałem kilka lirycznych kawałków, które malują stan mojego umysłu przez te kilka miesięcy i dlatego może kiedyś podobają ci się, moja droga. Postąpiłem także w moim nowym poemacie i chciałbym bardzo tej zimy coś wydać. Zależyć to będzie od okoliczności i od projektowanego ciągle wyjazdu do Włoch, który się nie udaje. Czekam do dziś dnia odpowiedzi na podaną do P. prośbę — o paszport — i ani odmówienia, ani paszportu nie jestem pewny. Te oczekiwanie przykre mi jest i dręczy mię. Chciałbym widzieć się z Teofilami i ciągła nadzieja truje mi spokojność cichego zimowego życia. Oni także, nie wiedząc, jak się mają rzeczy, obwiniają mnie o nieczułość i o skąpstwo ERROR, a tu zaprawdę niepodobna wyruszyć… Ode-

brałem list od nich przed kilką dniami — odebrałem pierwej jeszcze r.s. 200, na których miałem straty 55 fr. — przysłali mi nareszcie i książki, ale tak postąpili źle i nierozważnie, że mi za tą paczkę każą zapłacić tutaj 4o fr., co jest niesłychaną ceną — zdzierstwem, jakie tylko we Włoszech może się popełnić, bo za taką paczkę z P. płaci się fr. 4, a za książki Kochanowskich z Brodów zapłaciłem fr. 2 1/2. Odpowiedziałem więc Włochom, co mię teraz chcą zdzierać, że jeśli z ceny nie spuszczą, wyrzeknę się książek, i zdaje mi się, że to ich do ustąpienia połowy przynajmniej ceny skłoni.

Odebrałem także jeszcze na pustyni list twój — miły twój list, moja droga — i odczytywałem go z wielkim szczęściem po kilka i kilkanaście razy, Miło mi było sąd twój szczegółowy o moich dzieciach znać. Zgadzam się zupełnie na wszystko i wyznam ci, najdroższa, że list ten zapalił mię, abym podwoił usiłowań — abym ciebie, kochana kuzynko, czym lepszym uradował. Bo wyznam ci, że znienawidziłem moje pierwsze utwory. Czuję potrzebę większej doskonałości — rozwinęło się we mnie jakieś nowe piękności uczucie. Nie wiem jeszcze, jak się ono przyoblecze w słowa, ale stać się będę, aby coś jasnego napełniało moje karty, aby więcej łez było w słowach. Mam lat 254, trzeba, abym już był tym, czym być mam, i dlatego może nienawidzę moje pierwsze dziełka. Lubię jednak wszakże więcej nad inne Godzinę myśli. Coś w niej jest, co mię samego kołysze przeszłości dźwiękiem — jakąś cichą dawną piosenką.

Trzy miesiące przepędzone pośród najpiękniejszych widoków przyrodzenia były wielką dla mnie nauką. Uważałem harmoniją, która wszystko łączy i nalewa jednym kolorem. Postrzegłem, że sztuka powinna naśladować tę dziwną jedność wszystkiego. zastanawiałem się długo — nad drzewami, kwiatami, szmerem, różnymi dźwiękami natury — widziałem ją z bliska błękitną albo chmurną. Raz, wyszedłszy na wielką górę, pod nogami miałem wielki parów zarosły sosnami, bardzo ciemny, przerżnięty potokiem. Było to w niedzielę rano. Dzwon kościoła wiejskiego, nadzwyczaj głośny i ponury, napełniał całe powietrze. Cały ten obraz ożywiony był duszą dzwonu — jak ciemny poemat, w którym grzmi imię Boga.

Nie wiem, dlaczego opisałem tę godzinę, ale zdaje mi się, że ty sobie, moja drga, lepiej mnie wystawisz w takim obrazie. Jest to 

KI/314

niby wizerunek symboliczny tego, co czuję teraz. Nie idę do kościoła, ale słucham z daleka między skałami dzwonu, co zwołuje spokojnych ludzi na modlitwę. Dlaczego ty, droga moja, pisząc mi o twoich zamysłach przyszłych, opisując mi starania, którymi starasz się zabezpieczyć mi ciche, spokojne i miłe życie, myślisz, że ja oddalony, innymi może projektami zajęty, uśmiechać się na to będę jak na próżne marzenia? Nie, moja droga — jeżeli się uśmiechnę, to może tylko z niedowiarstwa w szczęście — czyli raczej z nieufności w ten los, co mi  kiedyś mógłby pozwolić używać — i być jak inni ludzie szczęśliwymi. Za nic Bogu nie dziękowałbym tak, jak za cichy mały domek przy Teofilach — domek biały z ogrodem, z jednym sługą — skromny codzień obiad, mała szafa z książkami — oto jest zakres ograniczający moje marzenia. Przyrzekam ci tu, moja droga, że za niczym więcej nie goniłbym — chciałbym tylko mieć zupełną wolność głośnych marzeń. Bo czymże ja byłbym, gdybym stracił te okienko, przez które na świat patrzę i odzywam się do przechodzących pod domkiem moim ludzi? Teraz zdaje mi się, że jestem na cóś potrzebny — gdyby mi powiedziano, że nie, to okryłbym się moim płaszczem i położyłbym się spokojny do snu, pytając Boga, na co mi kazał grać rolę wariata
 na tym świecie. Bo już teraz byłoby za późno rozsądniejszą zaczynać wędrówkę — ani moje nauki, ani myśli nie przydałyby się na co rozsądniejszego i pożyteczniejszego dla mnie. Zrobiłem z mojej głowy narzędzie, na nic innego, jak na to, do czego mi teraz służy, nieprzydatne. Zdaje mi się nawet, że ciągłym usiłowaniem w drodze wyższych marzeń — zabiłem w sobie ten dowcip towarzyski, który w życiu popłaca. Są osoby, z którymi nigdy nic nie mam do powiedzenia — mimo tortury umysłowej, jaką sobie zadaję. Są zaś ludzie prostoduszni, jak np. ów minister protestancki, z którymi po całych dniach gadam i nie nudzę się ani słuchacza dręczę. Co do płci pięknej — nieraz miło mi rozmawiać z młodymi panienkami, których wyobrażenia zupełnie są ograniczone, nieraz zaś znalazłem czczość w osobach okrzyczanych za dowcipne. Słowem, nie znam jeszcze głęboko serca ludzi, bo zdaje mi się, że moje ku nim pociągi są instynktami, i wytłumaczyć sobie charakterów miłych mi albo niemiłych nie umiem. Zdaje mi się także, że umysł mój dojrzał, bo nie znajduję już żadnej przyjemności w romansach czytanych ani w tłumie tych dzieł lekkich, jakimi dotychczas mniej więcej otaczałem mój rozum. Słowem, usposobiony już jestem do cichego, wiejskiego życia.

KI/315

Gdyby można przez kupienie małego kawałeczka ziemi otrzymać pozwolenie zamięszkania w stronach, gdzie Teofilowie osiąść zamyślają, bardzo byłbym, szczęśliwy. Ale to trudne i może bez zmiany okoliczności nepodobne. — Genewa nudzi mię już bardzo z wielu przyczyn. Nie wszedłem w towarzystwa i chociaż bardzo by to łatwym teraz było dla mnie, lenistwo jakieś ciągle mię wstrzymuje — a najbardziej do tego lenistwa przyczynia się mięszkanie za miastem, trzeba by bowiem w zimne noce długą drogą powracać do domu. Fijakrów tu nie ma i na każdy wieczór trzeba brać powóz, kosztujący fr. 6 na raz. Taki wydatek przy drogości życia jest niepodobny, policzywszy bowiem rękawiczki, każdy wieczór z 8 fr. kosztuje — a kto się na wieczorach nudzi, to nudy tak drogo kupować nie powinien. Przenieść się do miasta na mięszkanie niepodobna, bo i więcej bym stracił, i domu, w którym mięszkam, porzucić nie mogę — po tylu dowodach przyjaźni ze strony pań Pattey. Wyjazd do Włoch przeniósłby mię w nowe strony i może potem wybrałbym inne, przyjemniejsze i tańsze miasto na mięszkanie. Modlę się więc o paszport, ale mało mam nadziei. Robię projekt więc, jeżeli z Teofi. nie połączę się, aby wyjechać po Nowym Roku do Brukseli — piszą mi bowiem, że tam życie nadzwyczaj tanie i przyjemne. Znalazłbym tam znajomych i może dobrze by mi było. Ale projekt ten zapewne do skutku także nie przyjdzie, a to z powodu kosztu, jaki podróż pociągnęłaby za sobą.

Myślę nieraz, że mając ciągle i na długo gdzie się usadowić, trzeba niewiele tracić, aby na dłużej wystarczyło do życia. Nie uwierzysz, kuzyno droga ERROR, jak nie pozwalam sobie żadnych przyjemności, a jednak wyznaję ci, że wyjeżdżając nad jezioro winienem byłem pani P. 400 fr. Przysłane przez Teofila fr. 750 poszły na zapłacenie tego długu i teraz zostaje mi tylko fr. 200. Przymuszony sprawić sobie co na zimę, około Nowego Roku winien będę p. Pattey blisko 400 fr., i jeżeli otrzymam zwykły zasiłek, to mi 800 zostanie, z którymi pojechawszy do Brukseli, prędko byłbym, bez

KI/316

grosza — a w nieznajomym mieście trudno byłoby się załatwić.

Piszę ci, droga moja, otwarcie cały stan mojej kasy, boś mi kazała, abym tak czynił. Książki moje mało mi przynoszą, bo daleki od P,., wystawiony jestem na wszelkie szachrajstwa księgarzy. Ci mi przysyłają rachunki, których sprawdzić nie mogę, i czasem po kilkadziesiąt fr. dają, kiedy im się podoba. — Przychód dwóch pierwszych tomów poszedł na druk następnych, a te zaledwo się teraz opłacają. Jeżeli co będę drukował, będę się starał przedać księgarzom z góry. Pfe — jak to niegodne łączyć pisanie z pieniędzmi! Lepiej jednak nic nie zyskiwać, jak przedawać za pieniądze opiniją i imaginacją. — ty, moja droga, nie będziesz mną pogardzać za to, że ja na moje pióro wielkiego odbytu znaleźć nie mogę — ty nie będziesz z szyderską litością innych obcych ludzi patrzeć na mnie, kopiącego się w ziemi jak biedna mrówka. Idą nieznany i smutny, ale kiedyś może powiedzą ludzie, że wart byłem -własnego domku, ogrodu i kilku przyjacioł. Dlaczego takie zniechęcenie? — zapytasz, moja droga. Dlaczego? Oto z bardzo małej przyczyny. Dziś widziałem jednego z moich ziomków, który po kilka razy nazywał mię poetą, a na koniec wyznał, że nic jeszcze nie czytał mojego. Prawda, że to był handlarz winny, który z próbkami jeździ po świecie i interesa domu swojego załatwia. Bierze kilka tysięcy fr. na rok pensji i zamyśla się ożenić ze starą wdową kupca i handel winny wziąść w posagu… Rozsądny człowiek!

Adieu, najukochańsza! Będę jutro pisał do Teofi.; jeżelibym wyjeżdżał do Włoch, to przed wyjazdem listem zawiadomię. Jak się miewa kochany Dziadunio — jakie teraz, moja droga, ma towarzystwo — kto najmilszy — kto najbardziej gawędką skraca godziny? Wziąłem się teraz do czytania nut na fortepiano. Dosyć mi ciężko idzie, bom odwykł, ale kilka miesięcy nauki pomogą. Grywam po kilka godzin co ranka. Czasem wieczorem gram w wista — niedrogo — ale zawsze przegrywam. Adieu! Całuję rączki i oczy po kilkaset razy  moja droga — moja najmilsza!

Twój Juliusz

Chociaż, jak się spodziewam, list ten przed imieninami twoimi dojdzie, droga moja, życzę ci tu szczęścia — ciszy — i spokojności. Będę o tym dniu pamiętał — i przepędzę go jak wielkie święto wspomnień — i żalu -

KI/317

Adres: Pour les Messieurs /MMurs Hausner et Violland/ Banquiers/ ŕ Brody (Gallicie Autrichienne)
Pour remettre ŕ Mme de Bécu

Stemple pocztowe: Genčve 21 8bre 1835/ P.P. fco frontičres/  Brody 5 Nov. 1835

85. Do matki

Genewa, niedziela, 29 poniedziałek, 30 listopada 1835 r.

Najdroższa moja!

W dzień smutny twoich imienin biorą tę ćwiartkę papieru, lecz po tak długim rozstaniu nie wiem, czego ci mam życzyć — nie wiem, czy w twoim biednym życiu jest taki mały wypadek, którego mógłbym ci winszować. Niech Bóg czuwa nad nami! —  Stanąłem w oknie moim patrząc na dwa małe koty, które się uganiają po dziedzińcu za suchymi liściami klonu, wesołe jak dzieciątka, i myślałem o malowanych kotkach Melanki, które ci niegdyś dała na powinszowanie imienin. Biedny aniołek -śnieg biały leży teraz na jej małej mogiłce.

Otworzyłem książkę Kochanowskiego i threny dwa, naznaczone twoim bladym ołówkiem, przywołały nowy łańcuch uczuć i pamiątek. Pomyślałem, że gdzieś w innej stronie Teofilowie myślą o nas — także smutni w ziemi obcej i niemiłej. Z listów ich widzę, że są dziwnie znudzeni światem. Starałem się, jak mogłem, aby się z nimi połączyć — i pomimo nadzwyczajnych zabiegów tracę nadzieję, aby się to kiedy stać mogło — chyba będę ich czekał powracających na drodze, a oni także nieco z drogi zjadą, aby się ze mną zobaczyć. Wielka przyjemność w życiu moim ubyła przez to, że z nimi zimy nie przepędzam. Jużem marzył z rozkoszą o tych kilku miesiącach wędrówki w nowym kraju, z dawno kochanymi osobami — już nawet przeczuciem dozna-

KI/318

wałem nowych wrażeń — smutku na dawnych ruinach. I dopióro dwa tygodnie temu, jak list ostatni pozbawił mię prawie ostatniej nadziei. Osoby, które się podjęły były wyrobienia pasz., tak opieszale chodziły koło tego, że rzecz zadawniała i prośby moje bez żadnego skutku zostały. Muszę więc siedzieć na miejscu. Pisałem do Teofilów niedawno, aby ich przekonać, że jeżeli nie jadę do nich, to nie przez opieszałość to czynię. Nie wiem, czy uwierzą temu, bo im się zdaje, że to wszystko łatwo w moim położeniu — a nie wiedzą, że przeciwnie… W listach, wzajemnie pisanych, wzdychamy wszyscy troje do cichego kąta w naszej rodzinnej ziemi i do spokojnego wiejskiego życia. Oni szczęśliwi zapewne to mieć będą — co do mnie, niech się dzieje wola boża.

Zimę tę nie wiedzieć jak przepędzam. Ciągła nadzieja wyjechania stąd do Teofilów — porwała łańcuch moich marzeń. Ja, co zawsze w jesieni nawiedzany byłem przez jakąś nową myśl poematu, tego roku głowę mam podobną do niezapalonej latarni — więc nudzą się — czczość myśli jest największą dla mnie męką — nie wiem, o czym marzyć — a nie mając w głowie żadnego zmyślonego obrazu muszę myśleć o nudnej rzeczywistości. Czas mamy bardzo brzydki śnieg padał — teraz ciągle mgły i wilgoć. Dolina, w której leży nasze miasteczko, skoro się teraz mgłami napełni, mgły te kręcą się i wyjść nie mogą dla otaczających gór — trzeba więc czekać, aż się wypłaczą. Poeta, który robi sentymentalne porównania, przyrównałby miasteczko do serca, które się samo w sobie zasklepia — i raz napełnione mgłami, nie wypogodzi się tak prędko, jak serca na wszystkie cztery wiatry otwarte. Ale ja, co kiedyś lubiłem takie naciągane porównania, znajduję teraz je smutnie śmiesznymi.

Dóm nasz dosyć wesoły. Mięszka w nim jeden Francuz, jeden Anglik i jeden z moich ziomków — ale nie z liczby tych niedźwiedzi, co liżą łapę przez całą zimę. Jest to ziomek wojażer, bogaty, lubi bawić się, trzyma powóz i konie, daje co tydzień wieczory, ma wszystko oprócz zdrowia. Lubię go, bo dobry chłopiec — znałem go z widzenia  na uniwersytecie, gadamy więc

KI/319

często o dawnych czasach. Nazywa się Rajocki. Od niego dowiedziałem się, że biedna Julka Saunders umarła. Ze smutkiem wspomina o niej, bo się kiedyś w niej kochał i nosił jej na wieczory jabłka w kieszeni, bardzo bowiem lubiła ten owoc. Mamy więc co poniedziałku mały wieczorek. Pani Pattey zaprasza damy, mój ziomek chłopców i tańcujemy. Wojażer nasz, choć tyle lat (bo od sześciu roków) za granicą, nie zapomniał polskich zwyczajów i zawsze zimną zastawia kolacją — i podług twego przepisu, moja droga, kazaliśmy piec baby, które się dosyć dobrze udały. Ostatniego poniedziałku nie tylko mazura, ale tańcowaliśmy nawet nigdy nie widzianego tu poloneza.

Najdroższa moja! oddano mi w tej chwili twój list z zasiłkiem — list okropny dla mnie! Gdybym mógł się w ziemię żywy zakopać  — i jeść ziemię -to bym zrobił to w tej chwili. Najukochańsza, powiedz mi, co ja mam robić, abym nie był ciężarem na tej ziemi! Ty chodzisz w podartym szlafroku, ale ja — także — od czterech lat jeden frak mam czarny — i tylko sobie co lata jeden tużurek robić każę, aby między ludźmi dziurami nie świecić. Kilka dni temu kazałem sobie frak robić, bo już w dawnym paryskim nie mogłem nawet na domowych wieczorach pokazywać się. Wyrzucam sobie tylko stół mój domowy, który dla mnie zanadto drogi, i przyrzekam ci, najdroższa, że przed Nowym Rokiem wyjadę — albo do Bruks., albo do południowej Fr., albo do jakiej innej mieściny kraiku, w którym teraz mięszkam… i będę żył jak można najoszczędniej. Droga moja! od dwóch lat nic nie drukowałem i nie myślę drukować; a jako mi radzisz, jeżeli co mieć będę — przedam (ale kto kupi?…)

Więc ciebie obsiadają i objadają goście! Biedna ty! biedna ty… Gdybym ja był przy tobie, tobym pracował — bo ja teraz nie dumny — ale tu czego ja się chwycę… Teraz, kiedy przebiegam wszystkie użyteczne zdolności, sława literacka czczą mi się wydaje — ckliwo mi myśląc o niej. I znów czytam list twój do Teofilów, u płaczę jak dziecko. Biedna ty — tobie zimno w twoich pokoikach, a ja mam ogień na kominku. Ty wiesz, droga moja, że

KI/320

ja, nic nie zrobiwszy dla naszej kuzynki, nie mam prawa upominać się o szczupły zasiłek, jaki mają jej synowie z szczodrobliwości tutejszych. Ty wiesz o tym — ty wiesz, że ja mam na sumnieniu, żem za mało czuwał nad nią, kiedy chora leżała. Ja mam także sumnienie — a jeżelim stetryczniał, to niemało się do tego przyczyniła ta myśl, że nieużyteczny byłem jak chwast. A każdy smutek w moim życiu zdaje się być słuszną karą Boga… Ale czemu ty nie opalasz wszystkich pokoików — dlaczego ty zimno cierpisz? Pomyśl, jeżeli ty siebie oszczędnością taką zabijesz, co się ze mną stanie? Zawołaj zaraz Ambrożego, niech zapali we wszystkich piecach. Zaklinam ciebie — bierz z kapitałów i nie oszczędzaj się tak, że oszczędność do nędzy podobna… Ja wiem, droga moja , że ty mi odpiszesz list uspokajający — ale cóż, kiedy ja stąd widzę ciebie i dawno przeczuciem widziałem biedny twój stan. Owszem, bądźmy szczerzy nawzajem. ja wyznaję ci, że abym mógł zmenażować, muszę odmienić miejsce pobytu, bo to jest nadto gorzko i prawie niepodobnym tutaj w domu, w którym mieszkam, wyprowadzić się do jakiej małej stancyjki. Nareszcie gospodynie moje nie pozwoliłyby na to — ofiarowałyby mi zmniejszenie ceny, która i tak mniejsza jest o wiele dla mnie niż dla innych. Już mi nawet o tym przebąknęły, ale ja widząc, że ich interesa także źle idą, nie mogę się zgodzić, abym zostawszy u nich mniej płacił, niż utrzymanie moje kosztuje. Pojadą więc, jak mi się zdaje, do Bruks., a tam może mi się uda stać się jakim sposobem użytecznym sobie. Ale jak tu wyjechać przed Nowym Rokiem, kiedy w ostatnim liście pisałem do Teofilów, że będę ich czekał, powracających wiosną, na południowo-wschodniej granicy Alp? Widzenie się ich ze mną będzie takim sposobem bardzo łatwe, mało bowiem z drogi zboczą. Wyjazd więc mój lub pozostanie tutaj jeszcze od ich listów zależą — jeżeli mi napiszą, że będą wracać drogą, którą im wskazałem, już mi serce moje ani żadne widoki oszczędności nie pozwolą stąd wyjeżdżać przed widzeniem się z nimi. Będę musiał czekać do wiosny, a wiosną pojechać na ich spotkanie na drugą stronę naszego małego kraiku.

List ten pełny nieporządnych projektów i przedsięwzięć pokazuje ci, moja droga, jak ja pracuję głową, aby coś z niej dobrego wycisnąć. Na koniec ty sama życzysz sobie, abym się z Teofilami widział. Odebrałem także dziś list, w którym mi donoszą, że

KI/321

pewna księżna pani chce za mną pisać do tego pana, który mi widzenie się z Teofilami, tam gdzie są oni teraz, ułatwić może. Może więc jeszcze za tygodni kilka pojadą do nich — ale mało mam zaufania w tym ostatnim błyśnieniu nadziei.

30 list. Wczoraj wieczorem gadałem do 1 godziny w nocy z panną Eglantyną otwarcie o moim przedsięwzięciu wyjechania do Bruks. Płakała — płakała — i płakała… Widzisz., droga, że ja ma teraz dosyć rozsądku i nie wstydzę się powiedzieć ludziom, że muszę się oszczędzić i szukać tańszego miejsca pobytu… Co przewidziałem, nastąpiło. Chciała koniecznie, abym za połowę ceny teraz płaconej żył w ich domu. Odpowiedziałem stale i z uporem, że się na to nie zgodzę  że nie jestem przyprowadzony do tego, abym nadużywał przyjaźni biednej wdowy, która pracuje na kawałek chleba i z takim go zarabia kłopotem… Nieprawdaż, moja najdroższa, że ty sama nie chcesz po mnie takiego egoizmu? Wyjechałbym zaraz, gdyby nie to widzenie się z Teofilami, gdyby nie ten list, w którym mi dają nową nadzieję. Jakoś to będzie. Może czekając na nich przepędzę lato w jakim tanim domku szwajcarskim, a na drugą jesień wyjadę  — z uzbieranym nieco groszem. Może co napiszę i przedam, jeżeli uda mi się co interesującego napisać. Słowem, będę się starał z mojej strony, aby nam obojgu lżej było na sercu. Ja wiem, droga moja, że ty mi z rozkoszą ostatnie oddajesz, ale ja, co na własnej spokojności szczęście moje zasadzam, smucę się myśląc, jakim jestem ciężarem. Często nie mogę pojąć, skąd ty wydobywasz nowe grosze, i myślę, e może ci anioł jaki sypie do twojej mahoniowej szkatułki. Bądź zdrowa, najdroższa, najukochańsza! mam nadzieję, że ci z powrotem Filów lżej i lepiej będzie. Adieu…

Twój Juliusz

Pisz zawsze, droga moja, pod ostatnim a teraźniejszym adresem, a listy i przesyłki dojdą.

Adres: Pour les Messieurs /MMurs Hausner et Violland/ Banquiers/ ŕ Brody (Gallicie Autrichienne)
Pour remettre ŕ Madame de Bécu

Stemple pocztowe: Genčve 3 Xbre 1835/ P.P. fco frontičres/  Brody 17 Dec.. 1835

KI/322

86. Do Karoliny Nakwaskiej

Genewa, wtorek, 5 stycznia 1836 r.

Rysunek

Pani!

Oto wyrysowałem plan najdokładniejszy mięszkania, jaki pani Pattey przeznacza dla emigrantów wewejskich — mięszkanie to znajduje się na 1 piętrze i zdaje mi się, że rozkład bardzo wygodny — kominy i piecyki przenośne zabezpieczą Jej dziatki miłe od zimna, a co się tyczy układów z gospodynią domu, ta jest tak godną i uczciwą osobą — że z jej strony żadnych Państwo nieprzyjemności mieć nie będziecie. Wszakże dla uspokojenia Pani załączony tu przesyłam odpis gospodyni domu na wszelkie punkta

KI/323

i zapytania, które nam Pani raczyłaś nadesłać — ja zaś kończę tę rozprawę o mięszkaniu i pokojach i prosto przechodzę do podziękowania z  całego serca i duszy mojej — za prawie pewny

KI/324

już dla mnie paszport — po takim bowiem liście ministra nie spodziewam się, aby nowych nalegań trzeba było używać dla przyspieszenie egzekucji tej obietnicy, którą już raz uczynił. Czekam więc codzień z bijącym sercem faktora przynoszącego listy do Pâquis — i przedsięwziąłem zaraz po odebraniu paszportu ruszyć w drogę. Jeżeliby więc pan Nakwaski miał jakie polecenia do Włoch, niech mi je raczy wcześnie nadesłać, bo nie wiem ani dnia, ani  godziny. — Wierzaj mi jednak, Pani, że nie bez żalu opuszczę dóm — w którym mógłbym szczęśliwe i przyjemne godziny przepędzać w Ich towarzystwie — a z tym paszportem stało się jak z wszystkimi oczekiwaniami na tym świecie — przyszedłszy za późno -przyniesie mi tyle smutku, ile i radości…

Racz, pani, przyjąć wyrazy głębokiego uszanowania

Juliusz Słowacki

Adres: Madame/ Madame Nakwaska/ née comtesse Potocka/ Vevey

87

Do Michała Wiszniewskiego

Rzym, piątek, 1 kwietnia 1836 r.

Choć nieznajomy Panu, przypisuję się do listu Teofila, aby złożyć Panu podziękowanie za … Tak mało papieru, że na tym podziękowaniu skończyć muszę — spodziewam się … wypadki dadzą obszerniejszy plac do poznania się, rozmówienia z sobą — a mnie do

KI/325

88. Do matki

Rzym, sobota, 28maja 1836 r

Rzym, d. 28 maja 1836 r.

Najdroższa moja! Ze smutkiem zapewne dowiesz się, że po trzech miesiącach pobytu z Filami w Rzymie muszę się znów teraz z nimi rozłączyć i puścić ich samych do Neapolu. Wszystko mi się nie splata — muszę znów zostać sam, a że nie lubię wrażeń niezupełnych, chcąc, aby ta samotność głębszą była, wyjeżdżam na mięszkanie do Tivoli — stamtąd zamierzam udać się dalej w góry i po samotnych przesiadywać oberżach, aż póki trudność doznawana teraz nie ułatwi się lub też póki Filowie nie wrócą z Neapolu.

W ostatnich czasach żyłem w Rzymie z kilką ziomkami moimi, młodymi, zapalonymi, i tych towarzystwo ożywiło mię nieco. Jeden z nich miał wiele podobieństwa do dawnego dziecinnego przyjaciela mojego, Ludwika, Rozmawiając z nim przyszło mi na pamięć wiele dawnych uczuć i wiele dawnych wyrazów. Chodziliśmy razem na spacery i najczęściej przepędzaliśmy wieczory w willi Mills. Jest to ogród pełny róż i cyprysów, zasadzony na ruinach dawnego pałacu cesarzów rzymskich. Przy świetle księżyca, kiedy kwiaty wydawały dziwne zapachy, kiedy ruiny otaczające tę willę przybierały kształt duchów, a Rzym daleki w mgle sinej tonął, z dziwnym rozemdleniem serca myślałem o przeszłości. Nieraz ciebie, moja droga, wspominałem cicho i głośno — opowie ci to kiedyś Zygmunt, mój towarzysz romansowych wędrówek, bo może on prędko ciebie widzieć będzie, a obiecał mi, że to uczyni, jak będzie mógł najspieszniej, po powrocie z zagranicy. — jak dziwnie powietrze włoskie działa na moje zmysły, tego ci opisać nie mogę. Mam tysiąc zachceń, tysiąc wielkich podlotów do nieba — chciałbym tu był przepędzić moją przeszłość.

KI/326

Byłem niedawno na cmentarzu tutejszym angielskim i widziałem groby dwóch poetów — jeden z nich kiedyś mógł być dla mnie przestrogą. Młody Keats leży pod małym kamieniem — poeta — wydał kiedyś swoje wiersze — krytyka ostra jednego z pism angielskich zabiła go, to jest dostał melancholii, potem suchot i pochowano go w Rzymie. Miło leżyć na takim cmentarzu — mały, kwadratowy, pod piramidą Cestiusza, dawnego Rzymianina, niewielu dotąd grobami zasiany, a te, co są, ciche — z białego marmuru. W jednym kącie cmentarza przezroczysty klomb cyprysów i innych lekszych drzew, zupełnie jak gaik elizejski w Eneidzie Wergiliusza, po którym błądzą cienie kochanków samobójców.

Drugim śpiącym poetą na tym cmentarzu jest Shelley — przyjaciel Byrona — bezbożny — utopił się — ciało jego spalono na stosie, śród równiny nad morzem w Lido — prochy leżą na cmentarzu, lecz niespokojne — tablica marmurowa pękła na dwoje — może jaki duch w bezksiężycowej nocy rozłamał ją i uniosł duszę ateisty. Cóż, moja droga — gdzie mi wybrać miejsce? Czy na krzemienieckiem cmentarzu pod śliwą babuni będzie mi spokojniej?

Tymczasem ja, co myślę o pewnym odpoczynku dla ciała, nie mogą teraz posłać go z Filami do Neapolu i nie wiem, co z sobą robić.. Nie wiem, czy rzucić Rzym dla jakiej bezludnej okolicy, czy pozostać w tym samym mięszkaniu, co teraz? Smutno mi będzie i pusto. Zostanie mi tylko jeden dóm, w którym będę mógł przepędzać  wieczory. Są tu pewni baronowie Richthofen — mąż Niemiec, żona Polka, bardzo miła osóbka, wiele gadająca, z rodzaju naszych przymilających się i zwinnych kokietek warszawskich. Gdybyś sobie, droga moja, wystawić mogła, co to za urok jest dla nas w Polkach, jak one zdają się nam z innego świata, lekszego, zgrabniejszego, stworzeniami, tobyś się nie dziwiła, że słysząc tylko o tej pani, lataliśmy jak wariaty z Zygmuntem po willach włoskich, aby ją zobaczyć. Ideał utworzony w imaginacji roz-

KI/327

prysnął się za pierwszym spotkaniem tej damy w ogrodzie Borghezych i teraz została mi w niej tylko milutka znajomość, bo mnie Aleks. Potocki rekomendował, a moje nazwisko, już trochę znane, pomogło mi do otrzymania dobrego nader przyjęcia.

Filowie zdecydowani na wyjazd, za dwa dni ruszają — widzisz więc, moja droga, że i tak bliscy siebie nie możemy zawsze być razem i jakiś zły duch rozwiewa nas po świecie jak nędzne słomki. Patrzę z przerażeniem na mięszkanie, w którym sam zostanę — chciałbym, żeby imaginacja przyszła mi na pomoc i zapełniła jakimi marzeniami dni moje. Ta szalona władza tworzenia jest dotąd moim aniołem stróżem — bez niej nie wiem, co bym począł na świecie.

Ponieważ wszystko ci piszę otwarcie, powiem ci, moja droga, że mi smutno — bo pod koniec mego tu pobytu straciłem serce Fila. Jest w tym wiele mojej winy — wiele może uchybienia — ale też z jego strony skłonność do złego humoru wiele się przyczyniła. Oto na początku mego tu pobytu żyłem z nimi ciągle razem, całe dnie i wieczory przepędzałem na gawędce, razem chodziłem na obiad, słowem, bez żadnej myśli zapisałem im wszystkie godziny mego życia. Tymczasem przybyło tu wielu ziomków moich — sami Filowie powiedzą ci kiedyś, że nie szukałem ich znajomości i tak dalece stroniłem, że wszyscy prawie musieli mnie pierwsi szukać w moim mięszkaniu i pierwsi robić znajomość — a chociaż wszyscy zapoznali się z Teofilami, przywykli do kawalerskiego, biegającego i cygara palącego życia, powoli wszystkimi sposobami starali się mnie przyciągnąć do swoich mięszkań, bo moje mięszkanie tak jest z Filów salonem połączone, że u mnie przesiadywać bez żenowania nie mogli. Stąd poszło, że po kilu tygodniach zacząłem rzadziej w domu siedzieć.

Z Zygmuntem biegaliśmy po odległych spacerach. Wieczorami tak na żywych — i pasjonowanych rozmowach czas nam zbiegał, że często wracałem do domu, kiedy się już Filowie spać położyli. Przeczytałem był wszelkie moje prace Filom, które się im nie bardzo podobały — i mówili mi zawsze, że szlachta nie zrozumie. Młodzi moi znajomi z chciwością pożerali, cokolwiek im udzielałem. Wiesz, droga, że dusza najmędrsza wiele ma miłości własnej — i choć się jej broni, jak może, mimowolnie jednak woli pełne zapału pochwały niż zimne i grzeczne pochwalenia krewnych. Nawet w tej smutnej walce z imaginacją ostygającą potrzeba czasem, aby obcy dodali jaką skrę, aby obronili człowieka od rozpaczy, na którą i tak oziębłość zwykła ludzi sądzących mnie … Rzadsze przesiadywanie w domu stało się przyczyną, że Filo oka-

KI/328

zywał mi się nieraz z zimną twarzą — często, wróciwszy ze spaceru, szedł prosto do okna i słowa do mnienie wyrzekł. To mnie od siedzenia w domu do reszty zniechęciło. Mając z nimi rok cały przepędzić, nie sądziłem, abym przez cały rok miał w domu siedzieć i tylko nad wieczór krok za krokiem wychodzić na zwyczajną przechadzkę z nimi razem — ja, co przywykłem prędko latać, czasem nic nie mówić, a czasem z jakim drugim szaleńcem gadać po szalonemu językiem imaginacji.

Teraz Filowie wyjeżdżają — wyjeżdżają może rozżaleni na mnie, że nie byłem takim, jakim  być należało. Czuję i cierpię na tym, i tobie, moja droga, powierzam tę jedną nową z moich żałości, abyś ty mnie utuliła i przyrzekła mi, że kiedy mnie wszyscy porzucą i kochać przestaną, ty mnie nie porzucisz i będziesz kochała tak, jak gdybym ja był dobrym i szczęśliwym w zarabianiu na miłość ludzką. -O! przeczuwałem ja, że oni  nie przywiążą się do mnie, i ze strachem rzucałem obcych ludzi, którzy się byli przywiązali do mnie i lubili. Piszę ci to, droga moja, abyś mogła mnie jeszcze pojąć i żałować, że ja z tak smutnymi myślami zostaję sam w Rzymie.

Ułożyłem już sobie, jak mam przepędzać mój dzień samotny — o godzinie 7-mej z rana będę wychodził na spacer, aby cokolwiek się chłodem orzeźwić, potem zajdę do kawiarni, potem około 10-tej wrócę do domu i w płóciennej belluzie będę marzył pozapuszczawszy żaluzje i gryźć się zapewne będę aż do godziny 4-tej, o której wyjdę na obiad — po obiedzie spacer i wieczór albo samotny, albo u pani Richthofen, w której domu pierwszy raz w życiu będę się starał być jak domowym i wyrobić sobie prawo przychodzenia — nawet co dnia.

Wystaw więc sobie, droga, życie takie, wymaluj myślą naokoło młodego chłopca: Rzym — spiekły upałem przez dzień cały — bez drzew — bez żadnej zieloności — i pomyśl, co on będzie robił? Jak na dobitkę przyjechał tutaj Gay z żoną, ów młody niegdyś sowizdrzał — ten chce koniecznie, abym się z nim po Rzymie włóczył, bo on lubi gadać dużo, jak sam powiada, i potrzebuje koniecznie kogoś nudzić. Już dwa z nim spacery odbyłem. Wczoraj byłem na kopule St. Piotra i wlazłem aż do kuli pod krzyżem, gdzie 16 ludzi pomieścić się może. Widok na Rzym stamtąd bardzo piękny — cały dach kościoła podobny jest do jakiejś kolonii — nawet jest kilka domków rzemieślniczych — i fontanna ciągle cieknąca. Chodząc po nim człowiek czuje, że nie jest na

KI/329

ziemi, i doznaje takiego wrażenia, jak chodzący po pokładzie okrętu. Stamtąd idzie się na kopułę po bardzo dobrych wschodach bez żadnego niebezpieczeństwa, do samej zaś kuli włazi się po drabinie, na którą ty, droga moja, pewnie byś nie polazła — bo pamiętam, jak jesteś odważną do takich przedsięwzięć. Gayowi, architektowi, zdawał się taki kościół bardzo łatwym do zbudowania, ja zaś myślałem sobie, że kiedyś jeszcze będę tak się drapał na piramidy — bo tak ciągle błąkając się po ziemi, może kiedyś aż tam zabłądzę.

Moja droga! w ostatnim liście tak mało miałem od ciebie i o tobie, że mi dotąd smutno — aż mi żal dawniejszych twoich listów, gdzie przynajmniej musiałaś, myśląc o mnie, dwie całe stronnice napełnić. Wożę z sobą ogromny pakiet twoich listów od najdawniejszych czasów, bo nie mogę się odważyć. abym najmniej z nich ważne i miłe zniszczył. Osobno leżą w mojej  komodzie, patrząc na listy siostry mojej Eglantyny, które także miłe mi są, bo sercem pisane. Odpisz, droga moja, do Filów do Neapolu, a oni mi list odeszlą — lepiej bowiem zawsze  pisać pod znajomszym adresem.

Jeden z tu mieszkających malarzy zrobił teraz mój portret, osobliwie trafiony bardzo ładnie i bardzo podobny. Zachowam go, bo mi kiedyś do litografii może bardzo będzie potrzebny, ale ci się postaram o dobrą kopiją, którą przez wracających Filów odbierzesz. Jednak mam jeszcze trochę nadziei, że ty, droga moja, może z Mianowskim choć do Florencji przywędrujesz. Słaba to nadzieja i nie śmiem jej myślami karmić, aby nie rozkwitnęła nadto i nadto dręczyć mnie nie zaczęła. Jednak myśl ty o tym, droga! i napisz do Mianowskiego, czy by się to uskutecznić nie mogło. Tylko, moja droga, pamiętaj, że ja na spotkanie twoje nie mogą dalej pojechać, jak do Florencji. Każdy do innego miejsca

KI/330

twój wojaż nie zbliżyłby nas i tylko mocniej dałby uczuć smutek i żal rozłączenia.

Adieu! droga, luba moja, bądź zdrowa i nie potępiaj mnie nie wszedłszy w serce moje — serce pełne łez i boleści, przywykłe do jakiejś dzikiej samotności albo do wzruszeń nagłych i ognistych, nie zaś do ciągłego zapiecowego życia. Tak się Bogu podobało mnie stworzyć — a Sylka mówi, że jestem zupełnie stworzony na podobieństwo twoje. — Adieu, droga!

Twój Juliusz

Adres: Madame/ Madame de Bécu/ aux soins des Mmurs Hausner et Violland / ŕ Brody

Stemple pocztowe: Roma 30 Maggio/ Brody 14 Juni

89. Do matki

Neapol, poniedziałek, 20 czerwca 1836 r.

Neapol, 20 czerwca 1836 r.

Najdroższa moja! Od piętnastu już dni siedzę w oknie moim na ulicy St. Łucji w Neapolu, patrząc na błękitne morze, na Wezuwiusz, na Neapol ciągnący się w półokręgu na lewo, w dzień biały, w nocy jaskrawy tysiącem świateł. Mam balkonik mały nad morzem, na balkoniku stoi krzesło i róży wazon. W tym krześle siedzę jak spiący, pławiąc różne obrazy na błękitnym dymie tureckiego tytuniu. Czasem podnoszę głowę i widzę… co? Teofilów z Gayostwem, siedzących na drugim balkoniku na górze i patrzących na morze. Tak zwyczajnie część dnia upływa w kontemplacjach. Pod wieczór robiemy różne projekta spacerów, które czasem przychodzą do skutku, a czasem, z niezgodnością głosów zerwane, kończą się na tym, że każde z nas idzie w swoją drogę — to jest Filowie na ładną i publiczną promenadę prowadzą się jak dwoje gołąbków, Gayostwo idą skupować lawy i obrazki, a ja

KI/331

wracam znów na moje siedzenie na balkoniku i przemarzam cały wieczór.

Takie jest życie moje — niech go (jak powiada Adam) słuchacz w duszy swej dośpiewa. Teofil lepiej i z większymi szczegółami opisze ci, droga moja, miasto, w którym mięszkamy — ja chciałbym ci tylko dać ogólne wyobrażenie kształtu tej stolicy. Wystaw sobie brzeg zabudowany domami w kształcie wielkiej liter E, z przydaniem kaligraficznego ogonu pod spodem E: na szczycie tek litery stoi Wezuwiusz — na pierwszym ząbku latarnia morska — na niższym, drugim załamaniu się litery, na przeciw Wezuwiusza, nasz dóm; cały zaś ogón ciągnący się dalej, zabudowany wielkimi domami, zamięszkany przez najmodniejsze figury, nazywa się Chiają. Wyjechawszy na morze, wykąsy brzegowe nikną i miasto wydaje się wielkim białym półksiężycem. — W całym mieście mało rzeczy do widzenia — dosyć jest poznać ogólnie fizjognomią tej stolicy. Domy jasne, pańskie, oświecone słońcem, bez dachów — wielki ruch na ulicach, mnóstwo powozów, mało zawijających do portu okrętów. Zamek królewski wielki nad morzem, mnóstwo wojska ładnie i różnobarwnie ubranego, ciągle w ruchu, z muzyką. Mniej księży niż w Rzymie, ale więcej niż w innych miastach, Wszystko tak kolorowe jak bańka z mydła wypuszczona przez jakiego morskiego trytona — z daleka białe jak piana morska leżąca na brzegu, z której ja chciałbym, żeby wyszła jaka idealna Wenus i przejrzała się w tym wielkim zwierciadle błękitu.

Oto masz, droga moja, wyobrażenie Neapolu. Nie wiem, czy ty, co jak biedna jaskółka mięszkasz w glinianym domku — w cichej dolinie krzemienieckiej — będziesz mogła z tych kilku słów utworzyć sobie jaki obraz. Ja wiem, że nigdy przedtem nie miałem wyobrażenia o Neapolu — nie wiedziałem, jak ten Wezuwiusz stoi na straży z boku zatoki, otoczony u spodu białym wieńcem małych domków — nie wiedziałem, że można mięszkać o 12 kroków od brzegi morskiego i mieć morze dziedzińcem domu swojego, a Wezuwiusz latarnią stojącą u bram. Szkoda, że dziś na tym latarniowym słupie żaden pan ziemski latarni zapalić nie może. — Zachwycony jestem Neapolem, a jednak za dwa dni myślę wyjechać na cichsze mięszkanie do Sorrento. Dlaczego? Wyznam ci, droga moja, że już mię przejażdżkowe życie dosyć zmęczyło. Myśl moja, która przez trzyletnią spokojność przywykła do wewnętrznego i ciągłego życia, tutaj gniewa się na

KI/332

mnie, że ją widokiem różnokolorowym ciągle zatrudniam i męczę. Wyznam ci także, droga, że mi braknie podpórki… Podpórką nazywa się u mnie… trudno mi to wytłumaczyć… jest to coś, co mnie kocha… coś, co mnie broni od myśli, że jestem samotny na świecie — jakaś postać, co mi patrzy ze łzami w myślące czoło i oczy. Przywykłem nie do kochania czegoś — ale do lubienia czegoś na ziemi. Dlatego jestem niespokojny, dlatego w Neapolu nie chce mi się dłużej siedzieć — a w Sorrento przywołaniem na pomoc mocnych myśli będę się starał zapełnić tę czczość, która mnie teraz nadto lekkim czyni i nosi po wierżchu wszystkich wrażeń. Raz tylko na Wezuwiuszu, patrząc na słońce wschodzące, odwróciłem się — i modliłem się — i łzy miałem w oczach. Raz tylko od kilku miesięcy coś czułem wiejącego na mnie z tamtego świata. Ale czy uwierzysz, droga, że Herculanum i Pompeja nie zrobiły na mnie żadnego wrażenia. — Chodziłem po ulicach Pompei z cygarem w zębach jak po spalonej wiosce. Uliczki małe, brukowane przed wiekami, z dwóch stron grobowce i domki bez dachów i sufitów, uróżowane jak stare kobiety szczątkami czerwonych malowideł. Małe framugi wylepione muszelkami, z których niegdyś lały się źródła wody, dziś nie płaczące. Swiątynia Izys mała, z wyrocznią, która dziś restaurowana, ledwie by na małych dzieciach uczyniła wrażenie strachu. Mały cyrk teatralny odkryty — ani przy jego kolumnach stoją zaschłe trupy aktorów, ani po schodach siedzą spaleni na węgiel słuchacze. Odgrywał tylko na nim Gay komedią, bo chciał wziąść z murów mały kamyk marmurowy na pamiątkę, i cicerone odkrył rzecz, i pamiątkę wyjął czułemu, sentymentalizującemu wojażerowi z zanadrza… Ja na to wszystko patrzałem siedząc w loży. Wchodząc do domu poety towarzystwo odezwało się do mnie po polsku, abym pierwszy, jako poeta, progi przestąpił. Cicerone nasz przebiegły zaraz zrozumiał, o co rzecz chodzi, zaraz powołanie moje wywąchał i dowcipnie się znalazł, bo przystąpiwszy do mnie rzekł: „Ponieważ Pan jesteś u siebie, więc mi coś daj! . Na tak zgrabne przymówienie się nie mogłem nie odpowiedzieć, tylko brzęczącym słowem, które zaraz imię moje poety zamieniło w ustach cicerona na tytuł Eccellenza, i tak uradowany guid zaprowadził mnie do najtajniejszych zakamarków poetycznego domu, pokazując mi — różne bezwstydne i rozwiązłe obrazki. O! poeto starożytny, nie żal, że ciebie niepamięć zasypała, a dóm twój popiół przywalił! — Kiedy patrzę na Wezuwiusz i na białe domki u stóp jego nad morzem, myślę, że można byłoby w jednym z tych domków szczęśliwe pędzić życie — trzeba by tylko z trzykroć majątku.

KI/333

Wtenczas ty, moja droga, miałabyś mięszkanie z ogródkiem pełnym róż, tulipanów i anemonów — ja miałbym także cichą i żaluzjami zielonymi zasłonioną pracownią, łódkę z białym żagielkiem na morzu, konia  a potem może miłą i dobrą żonę, różowe dzieci — a potem niechby choć popioł przysypał nasze grobowce.

Byliśmy także na Wezuwiuszu, wdrapaliśmy się w nocy po drodze pełnej lawy, oświeceni czerwoną pochodnią przewodnika,  aż pod samą igłę góry, gdzie stoi mały domek pustelnika, Było nas czterech — Filo, Gay, muzyk Wański i ja. Pustelnik dał nam kawał chleba, sera i trzy butelki wina Lachryma Christi. Kazaliśmy podać podróżnych książkę i przepatrując różne napisy z  Filem, przepędziliśmy większą część nocy bezsenni — potem zasnęliśmy na kilka godzin i przed wschodem słońca ruszyliśmy dalej. Trudno się było drapać po osypującym się popiole, ale widok roztrzaskanego szczytu Wezuwiusza wynagrodził nam trud podjęty. Nic piękniejszego, jak ten piekielny obraz żużlowych skał. Niektóre czerwone się wydają jak ogień, inne, złotym kolorem siarki umalowane, błyszczą od wschodzącego słońca, z niektórych miejsc wydobywają się białe kosmyki dymu. Dalej ogromna przepaść krateru, teraz cicha i połykająca rzucane w nią kamienie z ogromnym hukiem. Gdzieniegdzie żużle jeszcze gorące i ciepłe powietrze z ziemi wydobywa się jak z pieca. — Z tej równiny żużlowej widzieliśmy wschód słońca. Nieraz już ta gwiazda zastawała mnie na szczytach gór. Może już mnie zna z twarz, witając mnie tak często pierwszego na ziemi.

Swieżym porankiem zstępowaliśmy na ziemię. Cela pustelnicza ocieniona lipami dziwnie się piękną i cichą wydawała. Ksiądz spał jeszcze, bo go widać nie było. Usiadłszy na ławce kamiennej pod domkiem, patrzeliśmy przez jakiś czas na morze i Neapol. Cudowny widok. Zamiast domku małego, gdzie mięszka pustelnik obdzierający podróżnych, ludzie powinni by zbudować klasztor dla ludzi smutnych jak ja. Niechby stamtąd drugi wulkan modlitw leciał pod błękitne niebo. Na wulkanie przychodziły mi do głowy różne dziwaczne myśli. Na przykład — myślałem sobie, że nie byłoby cudem wielkim przyrodzenia, gdyby trumny złych ludzi, zakopane w ziemi, przerzynały się przez nią jak strumienie i wpadały podziemnymi drogami do żaru wulkanicznego. Gdyby się tak działo od stworzenia świata, już by się ludzie z tym tak oswoili jak z płynieniem rzek, z kwitnieniem drzew i z lataniem ptaków.

W podróży teraźniejszej widziałem dwa miejsca, z którymi

KI/334

znałem się w operach na scenie. Jadłem obiad w karczmie Terracino, gdzie na genewskim teatrze w oczach moich rozbojnicy zabijali ludzi — i byłem w Portici, którą mi pokazywano na wielkiej operze w Paryżu, grając Niemą z Portici.

W Terracino mieliśmy także niemiły i podobny do teatralnych awantur przypadek, o którym ci, droga moja, Fil, główny aktor, z żoną swoją, primadonną opery napisze. Nacierpieli się, namartwili, stracili dużo grosza i teraz są jak żeglarz w Lamartinie, który siedzi na brzegu i patrzy na burzę przebytego morza. W Neapolu dobrze nam i spokojnie, Nie wiem, co dalej będziemy z sobą robić — zależy to od paszportu Teofila. A dyrekcja moich wędrówek także może niespodziany weźmie obrót. W Neapolu życie nie bardzo drogie, zdaje mi się jednak, że trochę droższe niż w Rzymie. Obierając miejsce pobytu na zimę będę na to dobrze uważał, czy życie tu bez kosztu przeniesienia się do Florencji, czy życie w tym ostatnim mieście z podróżą taniej mnie kosztować będzie; zdaje mi się jednak, że jeszcze, aby dożyć do końca tego roku, potrzebować będę około 50#,a to żyjąc jak najoszczędniej — zwłaszcza że w każdym razie mogą mi kazać zmienić doktorowie tutejsi miejsce pobytu. Teraz mam się dobrze na zdrowiu — zaświadczą ci o tym, droga moja, Teofilowie. Jeżeli tak dalej będzie, spodziewam się lat Matuzalowych. Ale ty, moja droga, w ostatnim liście donosisz nam, że ci się znów pogorszyło. O! moja! najmilsza! chciej ty mocno i proś Boga, aby cię zachował długo, długo na tym świecie, gdzie bez ciebie już dla mnie słońca nie będzie… Adieu, droga moja -

Twój Jul.

Adres ręką Januszewskiego: ŕ Madame / Madame de Bécu / aux soins des Mmurs Hausner et Violland / ŕ Brody en Autriche)

Stemple pocztowe: Nap. 1836 25 Giu.
Brody 12 Jul. 1836

KI/335

90. Do matki

Neapol, środa, 3 — czwartek, 4 sierpnia 1836 r.

Neapol, 3 sierpnia 1836 r.

Najdroższa moja! — Oto przybliża się chwila mojego rozłączenia się z Teofilami. Już się nam bliskość pożegnania uczuć daje, mimowolnie rozmowy nasze dłuższymi się stają —  całe wieczory czasem opowiadają mi o tobie. o twoim domu, a ja słucham tego wszystkiego ze spuszczoną głową do ziemi i milczący, jak człowiek, który stara się każde słowo głęboko wryć w pamięć — bo wie, że ma znów zostać na długo sam ze wspomnieniami.

Przepędziłem miesiąc cały w Sorrento, blisko Neapolu — sam jeden, bo Teofilowie miasta nie chcieli porzucić — ja zaś potrzebowałem przeżyć choć miesiąc jeden między drzewami — daleki od zgiełku brukowego — i znalazłem sobie mały pokoik, z którego nic nie widać było prócz gaju cytrynowego i morza — za morzem w mgle oddalenia Wezuwiusz. — Całe dnie przepędzałem z sobą samym i z Szekspirem. Z rana chodziłem się kąpać w morzu i te kąpiele, przez miesiąc cały brane, nie przyniosły innego skutku oprócz czasowego osłabienia, które ustało, skoro m kąpieli zaprzestał. — Zycie moje wiejskie w Sorrento przypomniało mi dnie samotne, przepędzone w Veytoux, nad brzegiem jeziora, i te podobieństwo dwóch chwil błędnego życia miły mi było. Pisałem trochę — myślałem — czasem się modliłem, kiedy w bliskim kościołku grający organ dochodził do mojej cichej celi. Czasem, jak w obrazach włoskich albo flamandzkich, słuchałem oparty na murze grającej na gitarze dziewczyny. Była to młoda moja gospodyni, która mi ciągle dawała serenady. Czasem, chodząc po górach, przypatrywałem się oryginalnym, figurom Niemców i Anglików, którzy przyrośli na grzbietach osłów jak centaury mitologiczne, zachwycali się widokami Sorrento. — Zawsze widać mię było nad morzem w godzinę zachodu słońca, bo lubiłem słuchać powiewu wiatru, który ciągle od morza na ziemię wiejący, w chwilę zachodu obracał się nagle i gonił za słońcem na morze, napełniony wonią drzew cytrynowych. I tak przeszedł mi cały

KI/336

miesiąc życia bez żadnej rozmaitości, oprócz dwóch listów od dobrej siostry mojej genewskiej, które pełne uczucia i smutku przyszły mię szukać cichego nad cichym morzem.

Jednostajność takiego życia nie znudziła mię i byłbym dłużej pozostał w mojej zaciszy, gdyby nie bliski wyjazd Filów i nie chęć przepędzenia z nimi ostatnich dni mojego tui pobytu, zwłaszcza że dla braku funduszównie mogę ich odprowadzić do Florencji i tu będę musiał czekać na przysłanie mi nowych zasiłków — z ostatnich bowiem rubli, odebranych jeszcze w Rzymie, zostało mi tylko teraz 25#,a w końcu tego miesiąca będzie tylko dwadzieścia,  po zapłaceniu podróży do Florencji nie miałbym jak na kilka tygodni życia — w nowym zaś miejscu pobytu zostać tak nie mogą i wolę, pożyczywszy cokolwiek grosza od Filów, czekać w Neapolu, aż mi go droga moja nadeszle, adresując pod moim imieniem: ŕ Naples, strada St. Lucia No. 3. Zażądałbym, jeżeli można będzie, rubli 200, bo mi jeszcze wiele miesięcy zostaje do Nowego Roku, a chciałbym zawsze pojechać do Florencji, gdzie jako w małym miasteczku, życie przyjemniejsze — może nawet tańsze trochę niż w Neapolu. _ O dalszych moich projektach na wiosnę Filowie ci powiedzą, droga moja. Jeżelibyś, najdroższa moja, podług prośby w ostatnim liście moim zawartej posłała już dukatów 50 dla mnie do Neapolu, to niech mi doniesie H., gdzie je mam odebrać, bo po wyjeździe Filów nie będą wiedzieli, gdzie mnie z listem szukać, i nie wydadzą mi bez zawiadomienia przesyłającego pieniędzy, na imię Filów adresowanych. Ale spodziewam się, że przed nadejściem tego listu nic jeszcze wysłanego nie będzie. — Na tym więc kończę interesa, że czekam w Neapolu i nie wyjadą stąd, aż mi cokolwiek nadesłać będziesz mogła. Zresztą nie jest mi tu źle — mam mały pokoik z prześlicznym widokiem na morze i kiedy to piszę, pod oknami moimi przesuwa się po wodzie bat iluminowany, pełny ludzi, z prześliczną muzyką. Jest to bal wydany przez jednego z cudzoziemców na morzu, który tak po kolacji promenuje swoje towarzystwo. Sliczny to dla mnie widok,. Jasny światłami bat prowadzi za sobą kilka ciemnych czółen, na których także musi być część towarzystwa, i najszczęśliwszego, bo ileż to ściśnień dłoni, ile rumieńców noc pokrywa i ten księżyc niepełny, wschodzący nad Wezuwiuszem, nie zdradza światłem bladym ukradzionego szczęścia. — Widzę, lecz nie za-

KI/337

zdroszczę  wolę z okna mojego patrzeć na te pełne lamp mary weselne, niż być na nich położonym z założonymi na piersiach rękami jak umarli. Już bal odpłynął — księżyc tylko cichy z kolumną światła na morzu . i cichy plusk bijącej pod oknami moimi fali — i nic więcej… idą spać, bo już 2 godzina w nocy.

Powracam od Filów, u których co rano piję kawę, a potem kilka chwil mile przepędzam na gawędce paląc z Filem lulkę — bo trzeba wam wiedzieć, że mszcząc się na nim za przybranie nieraz mentorowskiego tonu, zamiast słuchania wujowskich nauk, nauczyłem go pławić myśli na falach błękitnego dymu i ziarno padło na dobrą rolę — dymi ciągle jak komin, a jeżeli Sylka wróci czarniejsza niż była, to nie od słońca neapolitańskiego, ale od ciągłego wędzenia się przy tureckim tytuniu.

Załuję bardzo, że list mój dawny, w chwili jakiegoś spleenu pisany, zasmucił ciebie, moja droga, i dał ci zupełnie fałszywe wyobrażenie o moim pożyciu z Filami. Było to tylko przemijające nieporozumienie, które nigdy tak daleko nie zaszło, aby nas rozdzielić i pogniewanymi rozłączyć. Jestem dosyć zły, nietowarzyski i wiele mam wad — nie tyle jednak, aby z kochanymi osobami pożycie moje niepodobnym było… Od lat sześciu z żadną się osobą pogniewany nie rozstałem, a jeżeli pomiędzy znanymi osobami mam jakich nieprzyjaciół, to nie charakterowi ani postępowaniu mojemu winienem, ale innym przyczynom. — List nasz drugi, z Neap. pisany, zapewne cię już, droga moja, uspokoił. Więc dość o tym.

Bywam tu na różnych teatrach, na które mię najczęściej ciągną moi znajomi, Opery tutejsze złe i nie bawią minie. Komedia jeszcze gorsza, nudzi mnie, Raz zabawiłem się wesoło na teatrzyku St. Carlino, gdzie przedstawiają małe sztuczki dla ludu neapolitańskiego, w neapolitańskim dialekcie. Oryginały wzięte z ulicy zdają się wchodzić na scenę, i zupełnie w aktorach nie widać aktorów. Z teatru tego można poznać ludu obyczaje. Uczęszcza nań dobre towarzystwo, cudzoziemcy na nim bywają i wszystko się śmieje, skoro się kortyna podniesie, Nie zawsze jednak można trafić na dobrą sztuczkę. Prześmiawszy się czasem nad miarę, smutniejszy jestem potem, kiedy myślę o tej biednej mojej przyszłości.

Filowie za trzy miesiące będą ciebie ściskać i łzy, i śmiech, i wykrzyknienia radości, i powitania obcych lub przyjaciół napełnią wasz mały domek — a ja zawsze nad moim morzem sam jeden, tu albo gdzie indziej, muszę tak przebyć długie jeszcze lata. — Te-

KI/338

raz jeszcze z głębszym żalem myślę o tym, żeś ty nie przyjechała do mnie — chociaż tak prędko i to szczęście musiałbym pożegnać. Nie wiem, czego żądać na tym świecie,  gdzie wszystko się kończy i wszystko się krzyżuje jak te łódki, które teraz widzę na morzu, płynące różnymi drogami. Bądź zdrowa, droga moja. Filowie będą ci wkrótce opowiadać, jakim ja jestem w każdej dnia chwili  — prędko ci opowiedzą wszystko, bo ani mój humor zmieniający się, ani rozmaitość wypadków w moim życiu nie czynią mnie różnym w różnych dnia chwilach.

Powróciłem z Sorrento trochę smutniejszy niż przedtem; teraz znów spokojność jakaś wróciła równowagę w moim życiu i zdaje mi się, że tak będzie zawsze, bo już przeszedłem w stan petryfikacji. Addio! Chciałbym ci coś małego i pocieszającego napisać na końcu tego listu, ale damo tylko słowo pożegnanie nastręcza się myśli ojej, tak wszelkie szczęście i nadzieja jest nie z serca mojego.

Twój Jul

91. Do Zofii Balińskiej

Neapol, środa, 17 sierpnia 1836 r.

Wspomnienie Pani o Julku w liście do Hersylki pisanym, pełne delikatności i czucia — nie zastało go ani szczęśliwym, ani już zapominającym o przeszłości. — Za kilka dni rozstaję się z Teofilami i wyjeżdżam na Wschód  będę w Grecji, w Egipcie i w Jerozolimie. — Na grobie Chrystusa będę się modlił, aby odwrócił od Pani kielich goryczy — i pocieszył ją — i przyszłość uczynił podobnie cichą i miłą, jaką była przeszłość w dobrze zawiązanym gronie rodzinnym. — Niech Pani wierzy, że w tych modlitwach  nie zapomnę o żadnej z osób, które Pani są miłe i pocieszają Panią w smutkach… Teofilowie może kiedyś powiedzą Pani, co się ze mną stało, niespokojność jakaś i tęsknota za niczym pędzą mnie z miejsca na miejsce — i na wszystko, co mnie otacza, patrzę jak człowiek senny, nieruchomie i w milczeniu. — Nie tak było dawniej! Hersylka mowiła mi  o Julce i Maryni — które teraz muszę

KI/339

panną Juliją i panną Marią nazwać — prosząc, abyś je pani pozdrowiła ode mnie. — Zegnam Panią prosząc o kilka jeszcze choć rzadkich wspomnień.

Juliusz Słow

Neapol, 17 sierp.

92. Do matki

Neapol, środa, 24 sierpnia 1836 r.

24 sierpień 1836 r. Neapol

Droga moja! Zdziwisz się zapewne odebrawszy ten list, na wsiadaniu prawie pisany. Wyjeżdżam na wschód, do Grecji, do Egiptu i do Jerozolimy — projekt ten, od dawna zrobiony i kilka razy odrzucony ode mnie jako nadto straszne przedsięwzięcie, przyszedł na koniec do skutku. Odbędę sześciomiesięczną wędrówkę w towarzystwie Zenona Brzozowskiego i w Aleksandrii połączę się z dwóma moimi współtowarzyszami podróży. Będzie więc nas czterech, żeglujących po Nilu aż do pierwszej katarakty. Nie lękaj się o mię, moja droga, ani frasuj się o sposoby dosyłania mi czego. Mam wszystko zabezpieczone,  a Filowie powiedzą ci, czego potem żądać będę. Wstrzymaj więc, Najdroższa moja, wysyłanie grosza, o który w poprzednim liście prosiłem, jeżeli zaś już wysłany, to niech zostanie w ręku Hausnera — do niego pisałem o to osobno. Filowie odradzali mi ten wojaż — ale kiedy się wahałem, czy go mam przedsięwziąć. czy nie, otworzona losem biblija zdecydował a mię następującym wierszem: „Kościoły azyjskie pozdrawiają was”. Może to, droga moja, weźmiesz za przesąd, ale wierszowi temu zawierzyłem i on mię prowadzi w daleką drogę.... Dziś wieczór o godzinie 12 w nocy wyjeżdżam z Neapolu do Otranto — stamtąd do Korfu — z Korfu do Aten — z Aten do Aleksandrii. Taki przynajmniej mamy teraz ułożony plan podróży; jak go dalsze okoliczności zmienią, nie wiem. Spodziewam się, że ta podróż będzie mi użyteczną — chociażby tylko ustaliła moc charakteru, któ-

KI/340

rego potrzeba mi do przedsięwzięcia i wykonania rzeczy połączonej z trudami tak znacznymi, to już dosyć będę z niej miał korzyści. Obaczę — nowe kraje, nowych ludzi, będę żył z nimi, będzie mnie nosił wielbłąd karawan, pomyślę o śmierci na grobie Chrystusa. Będę się tam modlił za tych, których kocham, a potem z sercem pełnym pamiątek i obrazów wrócę do jakiej cichej europejskiej samotności.

Lękam się, moja droga, abyś ty mi za złe tej podróży nie wzięła — ale cóż robić było z moimi kolegami, którzy mię tak zręcznie namówili i związali przyrzeczeniami, że się na odmówienie zdobyć nie mogłem. Zresztą wierz mi, droga, że podróż ta, która się wam może nadzwyczajną wydawać będzie, widziana z brzegu Sródziemnego Morza, nie tak straszną się wydaje. Z Aten zapewne pisać będę.  — Smutno mi Filów rzucać. Ostatnie dni naszego tu pobytu prawie całe razem przepędzamy i mile nam przeszły na rozmowie smutnej ostatnie te godziny naszego  widzenia się. Filowie zawiozą ci, droga moja, wanienkę z lawy na łzy po Julku, a w tych łzach będziesz kąpać maleńkiego mojego przyjaciela niegdyś w dzieciństwie, Homera — a ja idę zwiedzać miejsce śmierci Hektora i wołać głośno Milicjadesa na pustych Maratonu równinach. Wyznaj, droga moja, że mię jakiś niewidomy duch z miejsce na miejsce spędza jak zmordowanego gołębia — nie pozwalając mi zasnąć, kiedy na jakiej gałęzi usiądę. Pomimo oporu, jaki nieruchawość moja stawi na tej niewidomej władzy, ona mnie wystrychnąć gotowa na wielkiego wojażera.

Droga moja, dziś wyjeżdżam i wiele jeszcze ma zatrudnień — nadto ostatnie mi godziny zabiera obiad, na który z Filem zaproszony jestem — muszę cię więc teraz krótko pożegnać, pocałować myślą i ruszać w moją podróż…

Adieu! Przyrzekam ci, że w najpiękniejszych miejscach — tam, gdzie najwięcej wspomnień rzeczy marzonych w dzieciństwie będzie się cisnęło do mojej duszy — będę myślał o tobie, droga moja, bo kiedy o Grekach dawnych czytałem, to oczy moje, zwrócone z książki, co dnia spotykały twarz twoją — więc i dziś patrząc na ich pomniki będę ciebie szukał w powietrzu oczyma. Adieu — 

Twój Jul


Następuje kilka przypisków Teofila i Hersylii Januszewskich.

* Jest to piecząteczka mała z Homerem, którą ci w wanience posyłam.


Adres: ŕ Madame de Bécu / Madame Bécu/ ŕ Krzemieniec

Stempel pocztowy nieczytelny


KI/341

93. Do matki
Otranto, poniedziałek, 29 sierpnia 1836 r.

Otranto, d. 29 sierpnia 1836 r. Poniedz.

Puściłem się nareszcie w moją pobożną wędrówkę — przez Grecją, Egipt do Jeruzalem; i stoję już nad brzegiem Morza Adriatyckiego, tak że podniosłszy nogę i wstąpiwszy w pierwszą falę, bijącą o brzeg piaszczysty, mogę dać pożegnanie Włochom; czekam tylko na statek kurierski, przypływający co tygodnia do Otranto i z tego miasta wracający do Korfu, aby się dostać do tego anglo-greckiego miasta. — Nie rozumiesz zapewne, moja droga, co mię do takiej nakłoniło podróży — ja sam prawdziwie nie mogą sobie wytłumaczyć, dlaczego z takim smutnym zapałem rzucam się w świat nieznajomy, pełny niebezpieczeństw, gdy w Grecji rozboje, w Egipcie zaraza panuje. Myślisz, że chcę się coraz bardziej oddalić od ciebie — dlaczego?

94. Do matki
Bejrut. piątek, 17 — sobota, 18 lutego 1837 r.

Najdroższa moja! Trzy miesiące upłynęło i pół, jak posłałem ci ostatnią wiadomość o sobie z Aleksandrii. Ciągle w podróży, zawsze daleki miast portowych, w kraju, w którym nie ma regularnej poczty, nie było mi podobna prędzej uspokoić ciebie, moja droga, i teraz mam nadzieję, że list ten za pomocą towarzysza podróży, który się zbliża do Konstantynopolu, dojdzie rąk twoich i całą niespokojność zakończy. Ale ja kiedyż o tobie wiedzieć będę? Sześć miesięcy włóczę się jak wariat po świecie, widziałem tyle rzeczy, że nie pojmuję, jak oczy moje mogły wydołać zmysłowi  wzroku.

KI/342

Czułem wiele, byłem wesół, zachwycony, płakałem, miałem całe dnie pełne dumań, całe miesiące pełne roztargnienia i dwie wielkie niespokojności_ to jest niepokój o ciebie i drugą niespokojność, że się ty o mnie troskać musisz. Zaczynając ten list jestem prawdziwie jak człowiek powracający z dalekiej podróży, który ściska za ręce, patrzy w twarze i nic mówić nie może, ale czeka, aż chwila spokojniejsza nadejdzie, aby zaczął opowiadanie.

Uważam podróż moją za skończoną prawie. Zwiedziłem Grecją, Egipt, Syrią, Palestynę i przybyłem do miasta portowego Bayrout, skąd rusz prosto do Włoch; czekam tylko, aż piękny czas nadejdzie i podróż morską zupełnie bezpieczną uczyni. Więc przez miesiąc lub dwa zamierzam udać się do klasztoru Bet-chesz-Ban. Tam będę pędził życie samotne, do szwajcarskiego podobne — towarzystwem moim będą zakonnicy ormiańscy i jeden malarz rzymianin, który do kościoła maluje obrazy. Miejsce, które obrałem na odpoczynek, jest jedno z najładniejszych w Syrii. Spodziewam się, że mi bardzo będzie przyjemnie spędzić trochę czasu w zaciszy na rozmyślaniu, bo chociaż podróż ta bardzo mnie zajęła, nieraz tęskniłem za spoczynkiem i spokojnością domku w Pâquis. Pomimo wielu niewygód i złych przepraw zdrowie moje służy mi przewybornie i  kiedy mój towarzysz, silniejszy stokroć ode mnie, nie mógł uniknąć lekkiego zapalenia oczu na łódce nilowej, ja zupełnie obszedłem się bez lekarstw, jakich nam dostarczył pewny nasz rodak, doktor w Kairze. Dziesięć dni ciągłej słoty wytrzymałem na koniu, ciągle wędrując ku Jerozolimie.

Ale o tym wszystkim napiszę ci, droga moja,  obszernie w drugim listku, któren cię trochę później dojdzie — ten zaś niech cię tylko uspokoi o mnie, bo prawdziwie, że nie ma się czego lękać wschodnich krajów. Klima najpiękniejsze, wreszcie wszelkie niebezpieczne przeprawy już przebyte, pieniędzy mi wystarcza, mam kilku znajomych w tych stronach, nawet jednego księdza rodaka, który mi do klasztoru towarzyszyć będzie.

O! droga moja! żebym to ja za trzy miesiące we Florencji zastał

KI/343

świeży list od ciebie, żebyś ty zdrowa była, tak jak o to prosiłem Boga, całą noc czuwając przy grobie Chrystusa — i o wiele innych rzeczy prosiłem Boga, ale o nic dla siebie. — Moja droga! do której ja z różnych stron świata ciągle wracałem myślą, chcąc się z tobą podzielić każdym widokiem, każdym wrażeniem, dlaczego ty nie możesz być choć przez kilka chwil ze mną — teraz — w tej chwili… abym mógł płakać położywszy twarz na rękach twoich… Spokojności! Byłem nad jeziorem, gdzie niegdyś Chrystus z taką spokojną pokazywał się twarzą, choć bardzo cierpiał w głębi serca. — Bądź zdrowa! Uściskaj ode mnie Sylkę i Fila, jeżeli już są przy tobie…

Twój Juliusz

Ten listek przez Smyrnę, drugi zaraz przez Konstantynopol piszę do ciebie, droga!

Wstaję z rana — towarzysz mój przychodzi mi powiedzieć, że pisał, aby ten list przez umyślnego kozaka był wyprawiony, mówiąc, że kiedyśmy oba mogli nas koniu jechać przez dwa miesiące, to kozaków już odtąd, tłuczących się na siodle, żałować nie trzeba. Mam więc jeszcze trochę czasu pogawędzić z wami i zacząć opowiadanie podróży, które w drugim liście zakończę.

D. 28 października przybyłem łódką do Kairu. pyszne miasto, piramidy z daleka widać było, pełno lasów palmowych, całe przedmieście w ogrodach.

Na drugi dzień po przybyciu do Kairu odbyłem podróż do piramid. Oby byliśmy na małych osiołkach — i dziwnie na tym stworzeniu maleńcy wydawaliśmy się przy olbrzymich gmachach granitowych. Piramidy jednak nie tak mnie zadziwiły ogromem, Beduini w białych płaszczach zbiegli się zewsząd, aby nam służyć za przewodników, i biorąc nas za ręce, wciągali przez ciemne, granitem wykładane korytarze aż do małych pokoików, we wnętrzu piramid będących, w których stały dwie niegdyś, dziś tylko jedna granitowa trumna. Wyszedłszy z ciemnych piramid zacząłem się drzeć po kamieniach aż na ich szczyt, wciągany zawsze za ręce od dwóch Arabów. Byłem na szczycie najwyższej piramidy —  cudowny widok! Szczyt Faulhornu, kopuła świętego Piotra, Wezuwiusz, piramidy, były to dla mnie jak najwyższe gałązki na drzewie, na których ja, biedny ptaszek wędrujący, siadałem na chwilę, aby odetchnąć. Widziałem więc piramidy, ale za to straciłem obraz, który sobie o nich moja imaginacja stworzyła.

W Kairze uliczki małe, mnóstwo sklepów. Przed wyjazdem z tego miasta pokazano mi w sklepie biały płaszczyk z wełny, robiony w Tunisie, a zwany burnus. Wybrawszy najcieńszy, jaki tylko był

KI/344

na wschodzie, kupiłem go dla ciebie, droga moja, myśląc, że ci dobrze będzie obwinąć się w niego  jak w lekkie i miękkie prześcieradło i tak leżeć na twojej maleńkiej kanapce. Mój towarzysz obiecał mi, że cię ten płaszczyk tunetański dojdzie; drugi taki płaszcz, ale gruby i pospolity, okrywał mnie jadącego na koniu, a w Jeruzalem nadawał mi postać krzyżaka.

Widziałem targ niewolników — i ładną jedną Abisynkę, za którą dawano już 1000 fr.

6 listopada, wziąwszy na miesiąc łódkę z ośmiu marynarzami, którzy zupełnie byli na nasze rozkazy jak niewolnicy, puściliśmy się Nilem ku pierwszej katarakcie szukając spotkać się z dwóma Hoł., którzy nie doczekawszy się, puścili się przed nami w tę drogę… Sliczna podróż! Rysowałem wiele, słowa bowiem były niedostateczne do wydania wszystkiego, co uderzało w oczy. Mnóstwo żurawi lecących po błękicie, mnóstwo innych ptaków wodnych, chmury gołębi unoszące się nad wioskami, wioseczki z ziemi bite, najczęściej w lasach palmowych stojące, czasem ogromne skały i sępy wielkości człowieka siedzące o zachodzie słońca na górach. Nareszcie przy Siut pierwszy krokodyl leżący na piasku, dla którego porwaliśmy się od stołu, aby mu się z bliska przypatrzeć. Wszystko to tworzy teraz w imaginacji sen bardzo piękny.

Spotkaliśmy Hoł. w Denderze. Także była to wielka przyjemność obaczyć ich pawilon na łódce, spotkać ich, pójść razem do przepysznego kościoła w Denderze, obaczyć ruinę, o jakiej się nawet wyobrażenia nie miało. Kościoł ten zaledwo się ruiną nazwać może, tak jest cały i piękny.

Na drugi dzień pożegnaliśmy Hoł., którzy się już po odbytej podróży do Kairu wracali, i pojechaliśmy sami do katarakty.

Opisać wszystkich wam gmachów niepodobna — wojaż jaki lepiej to uczyni niż list krótki.

Mnie miło było polować na piaskach, rysować szkice pomników, chatek, dumać i myśleć o tym, że jestem w Egipcie.

Przyjechawszy do katarakty wzięliśmy na dzień jeden osiołki i ruszyliśmy objeżdżając Nil do Nubii, aby widzieć wysepkę Philae. Sliczne miejsce, śliczne ruiny. Imieniny twoje, droga mo-

KI/345

ja, o których bardzo pamiętałem, przepędziłem na Nilu zbliżając się do Thebów. Ruiny tego miasta przechodzą wszystko ogromem. Ale najbardziej mi się podobała statua Memnona i druga statua, przy niej stojąca. Widziałem je o wschodzie słońca  są to olbrzymy granitowe, wysokości domu trzypiętrowego, siedzący cicho na ogromnym polu, twarzami obróceni na wschód. Na nodze Memnona znajdują się rzymskie napisy. Jeden z tych przed wiekami zmarłych wojażerów napisał na granicie: „Słyszę Memnona” i słowa te, w czasie teraźniejszym napisane, a o tak dalekiej świadczące przeszłości, dziwnie zasmucają biednego człowieka. Osiołka braliśmy zwiedzając Thebów ruiny. Za osiołkiem moim biegła piechotą właścicielka jego, bardzo ładna brązowa dziewczynka, która umiała tylko jedno słowo, niby to włoskie: mangeria, i z litośną minką o takie mangerie upominała się. Widziałem Arabów, którzy konno usiadłszy na łopacie, przepływają Nil, nie bojąc się krokodylów.

Oprócz jednej burzy Nilowej podróż tę odprawiłem ze wszelkim bezpieczeństwem. Konsul mój otrzymał mi firman Baszy, który z największym uszanowaniem Araby odczytywali. D. 10 listopada, to jest po trzydziestokilkodniowej podróży na Nilu, wróciliśmy do Kairu, gdzieśmy zastali kilku rodaków, już dawniej znajomych, oraz Hoł.

Pięć dni przepędziliśmy znowu w tym mieście — i potem, wsiadłszy na wielbląda, kupiwszy sobie namiot, z dwóma służącymi i Beduinami puściliśmy się przez pustynie z Kairu do Gazy. Nie wystawisz sobie, droga, jak to dziwnie wsiadać na klęczącego wielbląda, jak się to trzeba trzymać siodła, kiedy wielbląd się podnosi i trzy razy rzuca człowieka w różne strony, wstając na nogi.

KI/346

Lecz jeszcze nieprzyjemniej jest siedzieć na nim, kiedy klęka —  zdaje się ze się dóm pod człowiekiem wali ERROR. Wielblądy idąc drogą pasą się wonnym tamaryntem i Beduini pędzili nas jak pasącą się trzodę. Zycie takie i podróż taka ma dziwny powab… Czas był najpiękniejszy.

Pierwszą noc spaliśmy w grobowcu świętego tureckiego. Była to mała, biała kapliczka z kopułką; święty nieboszczyk leżał po jednej stronie, my po drugiej. Cienki mur nas przedzielał, w którym były dwa okienka, i przez te mieliśmy ze ś.p. komunikacją. Wielblądy leżały wieńcem koło ognia przed grobowcem, nad tą kapliczką rosło wielkie czarne drzewo, w którym całą noc śpiewał puszczyk. — Potem co wieczora rozbijaliśmy nasz podróżny namiot, przez ośm dni bowiem jedną tylko widzieliśmy wioseczkę. — Małe różne wydarzenia takiej podróży stają się bardzo znacznymi i urozmaicają je dziwnie. Czy to kilka gazeli skaczących po stepie, czy ślad hieny, czy spotkanie karawany, czy widok samotnego Beduina, który ze swoim wielblądem przebywa pustynie i obok naszych ogniów swój ogień rozkłada — nic z tych rzeczy nie jest obojętnym. zachody słońca pyszne, krzaki cierniowe palące się lekkim płomykiem jak koronki brabanckie, słowem, przyjemna podróż w pustyni; ażeśmy przybyli do El Arish, gdzie trzeba było siedzieć pod namiotami dni 12 kwarantanny.

Ale o tym i o dalszej podróży w następującym listku. Teraz jeszcze raz całuję ciebie serdecznie, droga moja i proszę bardzo ciebie o list do Florencji, bo za trzy miesiące będę tam  a jeszcze lepiej, żebyś mogła drugi list do Livorno  napisać, gdzie mi go do kwarantanny przyniosą. Tak, proszę cię, droga, napisz do Livorno poste-restante, i to nie bardzo spaźniając.

Adres: ŕ Madame/ Madame de Bécu/ ŕ Krzemieniec (en Volhynie)

95. Do matki

Bejrut, niedziela, 19 lutego 1837 r.

D. 19 lutego 1837 r., Bayrut

Droga moja!

Przed dwóma dniami wyprawiłem list do ciebie, droga moja, z opisaniem podróży egipskiej. Inną drogą teraz wyprawiono tę

KI/347

ćwiartkę, spodziewając się, że jeżeli nie obie, to jedna przynajmniej rąk twoich dojdzie. Z tamtego listku dowiesz się, jak pływałem p o Nilu, jak przez pustynią jeździłem na wielblądzie. Teraz opiszę ci moją kwarantannę w pustyni przy maleńkim miasteczku El-Arish.

Wystaw sobie ,droga, że po ośmiu dniach podróży w piaskach dano nam na odbycie kwarantanny 12-dniowej rowninę piasku gładką jak stół, otoczoną wzgórkami piaszczystymi dokoła, i nic więcej. Wyznaczono tylko miejsce, gdzie miały stać nasze namioty, zakreślono obręb, za który nie mogliśmy przechodzić — i zostawiono na łasce Pana Boga. Wszakże do maleńkiego namiociku, który z sobą-śmy mieli, przydano dwa drugie — jeden dla nas, drugi dla ludzi, ale ten ostatni tak podarty, że słońce było w nim panem. Dokoła żadnego mięszkania, gdzieby się można było schronić na przypadek deszczu, słowem, miejsce smutne, którego cisza przerywana tylko była dalekim szumem Sródziemnego Morza, i po dwóch innych stronach horyzontu widać  było dwa smutne palmowe lasy. Rozlokowaliśmy się nareszcie na tym piasku, wygrzebaliśmy w nim kuchenkę, ja wziąłem namiot wielki, mój towarzysz w naszym własnym maleńkim rozłożył swoje graty i tak zastała nas wigilija Bożego Narodzenia… Wieczorem towarzysz moj, dobywszy zapomnianego czakana, zagrał mi wiejską kolędę, której słuchałem z rozczuleniem, leżąc na dywaniku w mojej budzie. Podziękowałem mu — i wieczór nadszedł…

Wtem niebo okryło się chmurami, burza piorunowa, ale najokropniejsza ze wszystkich burz, nadeszła i trwała całą noc, to jest 13 godzin. Nie możecie sobie wystawić, jaką okropność miała dla nas obu, leżących w osobnych namiotach, ta noc bezsenna, której każda chwila zdawała się ostatnią, tak gromy były okropne, bliskie i gęste. Swieca, kilkakroć zapalana, zawsze gasła, deszcz przedarł się przez płótno namiotu, a kałuże, podmywające nasze łóżka położone na ziemi, zmusiły nas do zwinięcia wszystkiego w jeden pakiet i sami byliśmy parasolami naszych rzeczy. Na koniec nad rankiem ustała burza i deszczyk lekki tylko pozostał. Wyszedłem, aby zobaczyć, co się z moim towarzyszem stało, i winszowaliśmy sobie wzajemnie. Wtem patrzą, aż mała rzeczka, płynąca

KI/348

przez dolinę, wzbiera, przerywa brzegi i białymi krągłymi falami bieży prosto na nasze namioty. Zrazu nie mogłem pojąć, co to znaczy, tak widok tej nowej inondacji nowym był dla mnie. Wkrótce poznałem całe niebezpieczeństwo i za pomocą sług znieśliśmy namioty i rzeczy nasze w kwadrans czasu na mały piaszczysty wzgórek, a woda zajęła nasze miejsce w dolinie. Tak więc dzień pierwszy świąt pochmurny przeszedł nam smutnie, suszącym się na górze. Głodni, bo o kuchni nawet myśleć było nie można, przemokli, bez namiotów, spać musieliśmy na wilgotnym piasku, nakrywszy go mokrą rogożą i dywanem. Potem czas piękny wrócił i trwał aż do przyjazdu naszego do Gazy. Pod namiotem także na piasku zastało nas trzęsienie ziemi, które w Syrii do szczętu wiele miast pochłonęło. Widziałem sam Tyberiadę, w której 500 ludzi zginęło, a domu jednego całego nie zostało.

Nie będę ci opisywał Gazy ani Jaffy… W tym ostatnim mieście miałem zastać Olesia Spitznagla, będącego wicekonsulem, ale oczekiwanie moje zawiedzione zostało, pojechał był bowiem na greckie święta do Jeruzalem, a stamtąd miał się udać do góry Synai… Myśl, że go nie zobaczę, martwiła mnie i spieszyłem do Jerozolimy, aby go choć przed dniem wyjazdu raz widzieć i uściskać…

W Jeruzalem stanąłem d. 13 stycznia o godzinie 9 w nocy. Bramy miasta zamknięte — cisza grobowa — księżyc — szczekanie psów, odpowiadające na nasz stuk do bramy — niepewność, czy firmany nasze otrzymają nam wejście, czy trzeba będzie na polu nocować — jakieś wspomnienia krzyżackie — wszystko to pamiętnym mi uczyniło przyjazd do Jeruzalem… Na koniec po 2 godzinach otwierają się bramy i zajeżdżam do klasztoru. Spitznagel słysząc głos cudzoziemców schodzi na dół, biorą go za ramiona, obracam ku sobie mówiąc mu: „Oleś!” nie poznaje mnie. Pytam go po kilka razy: „Jak to? czy mnie nie znasz?”… odpowiada mi po trzykroć; „Niech pan daruje, ale prawdziwie nie przypominam sobie…” Na koniec musiałem ze ściśnionym sercem wymówić moje  imię i nazwisko… Jeżeli przykrą mi była ta chwila, to jeszcze przykrzejsze pożegnanie jego nazajutrz, bo go ani na pół dnia zatrzymać nie mogłem… Przyszedł do mnie i wziąwszy za rękę powiedział: „Do

KI/349

zobaczenia”. Oddawszy mu uściśnienie, z dosyć gorzkim uśmiechem odpowiedziałem, że jeżeli odjeżdża, to już zapewne nie do zobaczenia się żegnać się trzeba… Cały ten dzień było mi smutno.

Z dnia 14 na 15 miałem przepędzić noc u grobu Chrystusa… Na wspomnienie tej nocy (tak miałem rozigrane nerwy), że łzy rzucały mi się z oczu. — Noc u grobu Chrystusa przepędzona zostawiła mi mocne wrażenie na zawsze. O godzinie 7 wieczór zamknięto kościoł — zostałem sam i rzuciłem się z wielkim płaczem na kamień grobu. Nade mną płonęło 43 lamp. Miałem bibliją, którą czytałem do 11-stej w nocy. O pół do dwunastej weszła do grobu młoda kobieta i mężczyzna, jak sądziłem małżonkowie, którzy musieli mięszkać w klasztorze i zrobili votum odmawiać co dnia pacierz w nocy na grobie. Jakoż oboje pomodlili się krótko, pocałowali w kamień, a potem, przyszedłszy do mnie, oboje pocałowali mnie w rękę. Tak byłem zmięszany, że nie wiedziałem, jak się znaleźć. Wyszli — zostałem sam. O północy dzwon drewniany obudził w kościele księży greckich, Różne wiary, każda mająca swoją większą lub większą zagrodę w tym gmachu, budzić się zaczęły na głos tego dzwonu. Grecka bogata kaplica oświeciła się lampami, na górze ormiański kościołek zapalił także świece i zaczął swoje spiewy. Kopt, mający małą drewnianą klatkę, przyczepioną do katafalku pokrywającego grób święty, także (jak widziałem przez szczeliny) zaczął w swojej altance dmuchać na żar i gotować samotne kadzidło. Katolicy także w dalekiej kaplicy zaczęli spiewać jutrzni ą — słowem, o północy ludzie obudzili się, jak ptaszki w gzymsach jednej budowy budzą się świergocąc o wschodzie słońca…Grecy na grobie odprawili mszą, potem Ormianie, o drugiej zaś w nocy ksiądz rodak wyszedł ze mszą na intencję mojej kuzynki, a ja, klęcząc na tym miejscu, gdzie anioł biały powiedział Magdalenie: „Nie ma go tu, zmartwychwstał!”, słuchałem całej mszy z głębokim uczuciem, O trzeciej w nocy, znużony, poszedłem do klasztoru i spałem snem dziecka, które się zmęczy łzami.

Jeździłem do Morza Martwego, do Betleem, gdzie także na

KI/350

żłóbku Chrystusa słuchałem odprawionej mszy. Wszystkie te okolice Jerozolimy napełniają serce jakąś prostotą i świętością. Miło być w prostej grocie, gdzie anieli zwiastowali pasterzom narodzenie się pana. Miło widzieć wioseczkę Jericho, niegdyś zrujnowaną głosem trąby wodza boskiego. Ale żeby opisać wszystkie te szczegółowe wypadki i wszystkie wrażenia, jakich się doznało depcąc ziemię palestyńską, trzeba by na to dzieła…

A ziemia ta, o! droga moja, jak piękna! Jakimi renunkułami ognistego koloru, błękitnej i białej barwy okryta, jakie narcyzy, jakie irysy, jak podobna do pięknego kobierca… Góry tylko, na których stoi Jerozolima, dzikie, niepłodne, nadają temu miastu straszliwą fizjonomią. Okropną jest dolina Jozefata… Spod oliw Chrystusa wziąłem ziemi na moje martwe oczy. Byłem w Nazarecie, w Napluzie, nareszcie przyjechałem do martwej, a świeżo umarłej Tyberiady. W mieście ledwo trochę żywych ludzi, a wszyscy kogoś płaczą… Jezioro, gdzie Chrystus wsiadał do łodzi nauczając lud, błękitne i spokojne, otoczone górami; na jednej z tych stał się cud rozmnożenia ryb i chlebów. W mieście nie znalazłszy między ruinami miejsca na łóżko, nocowałem na murawie pod gołym niebem; a kiedym się obudził i odkrył głowę, widziałem księżyc późno wschodzący na Jeziorem Genezeretańskim ERROR…

Stamtąd w 5 dni stanąłem w Damaszku. Miasto podobne do Kairu i nieinteresujące, a jednak bardzo piękne ma okolice. Na koniec przebywszy śnieżny Antiliban znalazłem się między ruinami prześlicznymi Balbeku, Pamiętasz, droga moja, że kiedyś, a temu bardzo dawno, leżało u nas na fortepianie dzieło wielkie, z ogromnymi sztychymi o ruinach Balbeku i Palmiry. Stojąc między kolumnami rzeczywistymi teraz przypomniałem sobie te chwile dzieciństwa, kiedy je przeglądałem na obrazku, i serce moje było pełne smutku. Liban, także śniegiem pokryty, przejechałem konno szczęśliwie. Od wyjazdu mego z Kairu dwa miesiące jak jestem na siodle, i dobrze mi z tym. Sniegi gór także mnie dalekimi napełniały wspomnieniami. Teraz zjechałem do kraju, w którym najpiękniejsza wiosna: jedne drzewa nie straciły zieloności, drugie się w nią teraz ubierają. Migdały prószą kwiatem, słońce pyszne — słowem, jest to prawdziwie ziemia obiiecana. Nie wyruszę z niej, aż za dwa miesiące. Nie pojadę do Konstantynopola, bo mnie to

KI/351

miasto niewiele interesuje; wolę jeszcze poznać się z Libanem i z chrześcijańskim ludem Maronitów…

Powiedz, droga moja, Hersylce, że panny Malagamba nie widziałem, bo nie byłem w miejscu, gdzie mieszka, ale widziałem mnóstwo cudownie pięknych twarzyczek, niech więc mnie bardzo o niestałość i lenistwo nie obwinia.

Z niecierpliwością czekam listu od ciebie w Livorno, droga moja. Czasem okropne myśli przechodzą przez moją głowę i serce, potem ufam w Bogu i spokojniejszy jestem. Napiszcie mi obszernie, aby mi list wasz wynagrodził tę długą niespokojność. jeden tylko list z Genewy odebrałem w Kairze, zresztą nie wiem zupełnie, co się dzieje ze znajomymi i z miłymi mi osobami. Co też Filowie powróciwszy nagadali ci o mnie, droga moja? czy mnie jeszcze trochę kochają? czy się im powiodło z ciotunią? — A ty, droga moja, czy mnie także kochasz i nie masz mi za złe tej podróży? Czy listy moje, do tak dalekiego echa podobne, nie bardzo smutno brzmią
 w twoich cichych pokoikach? Bo powiedz, droga, cóż ja mam robić na tym świecie? Trzeba lecieć, gdzie wiatr mnie powieje — i modlić się u Chrystusa, aby mi kiedyś dał ciszę i spokojność — a mam ufność, że ta podróż zupełnie bezużyteczną nie będzie, choćby tylko promień takich pięknych wspomnień miał upaść na starość moją, jeżeli dożyję starości… Kiedyś, usiadłszy z tobą na cmentarzyku krzemienieckim, będę ci opowiadał o grobach dawnych i wielkich ludzi i o pomnikach starych wieków. A słuchając moich wspomnień będziesz się tak uśmiechać, jak niegdyś słuchają marzeń moich o przyszłości.

Bądź zdrowa — i szczęśliwa, najdroższa, najmilsza moja.

Juliusz

Adres: ŕ Madame / Madame de Bécu/ ŕ Krzemieniec (en Volhynie)

KI/352

96. Do matki.
Na morzu, w pobliżu Elby, środa, 14 — czwartek, 15 czerwca 1837

Na morzu, d. 14 czerwca 1836 r.

Moja droga! Od czterdziestu dni jestem na morzu — i mam nadzieję, że za dwa dni wyląduję w Livorno, gdzie będę musiał odbyć dni 30 kwarantanny, nim do Florencji się udam. Tak długo bez żadnej od ciebie wiadomości! Z niespokojnością zbliżam się do Europy — i te trzydzieści dni, które będę musiał wysiedzieć zamknięty, są dla mnie prawdziwą męką, bo spodziewam się, że we Florencji listy na mnie twoje czekają. A ty, droga moja! ile ja ciebie niespokojnych nabawiłem nocy moją podróżą? Ty mi nieraz  wyrzucać musiałaś moją wędrówkę. Tobie się zapewne strasznymi wydawały morza, które ja bez żadnego niebezpieczeństwa przebyłem; piaski afrykańskie, gdzie mi tak było wygodnie jak na spacerze w lekkiej lektyce niesionemu, bo siodło kołysane na wielblądzie do snu łagodnie kołysze. Leczy ty wiesz już o mojej podróży, jeżeli, o czym nie wątpię, odebrałaś dwa listy ostatnie, z Beyrutu pisane. Wkrótce może dojdzie rąk twoich i dziwny płaszczyk tunetański, który przez Odessę wędruje z Kairu.

Ostatnie dni mojego pobytu w Syrii po rozłączeniu się z Zenonem, który do Konstantynopola ziemią konie kupione poprowadził, przepędziłem e klasztorze na górze Libanum zwanym Betcheszban (czyli spoczynek umarłych w języku syriańskim). Miejsce prawdziwie bezludne; klasztor zbudowany na skale, dobrzy księża ormiańscy, piękne kwiaty rozwijające się wiosną na górach, rozległy widok na morze z  mojej celi, wszystko to miłe mi zostawiło wspomnienie.

Na dowód, jak pozyskałem przyjaźń księży, opiszę wam tylko mój wyjazd. Dobrzy ojcowie, zasmuceni, że ich porzucam, dali mi wszelkie prowizje na drogę i wino. Lecz kiedy przyszło osła dźwigającego rzeczy ładować ERROR, pokazało się, że ogromnego butla wina udźwignąć nie mógł. Radośny byłem z tego zdarzenia, bo myślałem, że się zdołam wymówić od przyjęcia podarunku, lecz niestety! księża wysłali za mną człowieka, który na żylastych ramionach przyniósł za mną, trop w trop lecąc, butel aż do Bejrutu. Gdybym miał jaki mój własny domek w Europie, schowałbym ten doskonały

KI/353

trunek, aż się kiedy zjedziemy; lecz ponieważ niepodobna mi jest włóczyć się z nim p świecie, więc go spijam, czyli raczej co niedzieli częstuję nim sześciu ojców kapucynów, którzy na jednym ze mną okręcie wracają z Ziemi Swiętej, i tym sposobem zyskuję sobie u nich wielkie poważanie i (ponieważ są Hiszpanie) tytuł Don do mego imienia.

Ale wróćmy do klasztoru libańskiego. Przepędzałem dnie całe na dumaniu; wieczór szedłem do małego źródła, gdzie dziewczęta wiejskie przychodziły czerpać wodę, i rozmawiałem z nimi po arabsku, a trzeba wiedzieć, że cały mój arabszczyzny zabytek składa się z 200 wokabuł bez spójników i przypadkowych zakończeń. Nieraz matrony syryjskie dawały mi rękę, abym je brał za puls, myśląc, że jestem doktorem; każdy bowiem Europejczyk na Wschodzie uważany jest za doktora. To mnie dziwnie bawiło. Choć życie moje w klasztorze przez 45 dni było dosyć niezabawne, wyjeżdżając z niego uczułem dziwną tęsknotą. Ja miałem przed sobą podróż i włóczęgą, ci spokojni zostawali w swoich celach. Dziwnie zazdrościłem im jednostajności życia. Nie zapomną nigdy wrażenia, jakie uczyniło na mnie ostatniego ranka, kiedym się obudził, stuknienie do drzwi, które rozbudzało spiących po celach zakonników. Tak było tego poranku, tak miało być jutro, tak zawsze dla nich — a ja wyjeżdżałem do Bejrutu, gdzie miałem wsiąść na okręt i ruszać do Europy, gdzie nikt mnie nie czeka, gdzie się ja niczego nie spodziewam. Siadłem na koń — przewodnicy i muły z rzeczami szły za mną — potem człowiek z butlem na plecach, i cała krotochwilność takiego orszaku rozweselić mnie nie mogła. Obejrzałem się — byłem na dole, klasztor rysował się na niebie, a na dachu klasztoru płaskim stały małe czarne figurki. Byli to księża, którzy mnie oczyma przeprowadzali. Dzień Wielkiej Nocy przepędziłem w tym klasztorze i przyjechał umyślnie ksiądz jezuita ofiarując mi się za spowiednika. Zrazu nie chciałem tego uczynić, lecz jego przyjacielskie nalegania tyle sprawiły, że wyspowiadałem mu się ze wszystkich grzechów mego życia. Ale kiedy w szarej godzinie poranku uklęknąłem przed nim chcąc wymówić pierwsze słowo, rozpłakałem się jak dziecię, tak mi to przypomniało dawne lata, dawną niewinność, wszystko, od czego mnie potem długie lata oddzieliły… Po skończonej spowiedzi ksiądz wstał, uderzył mię po ramie-

LKI/354

niu i rzekł: „Idź w pokoju: wiara twoja zbawiła ciebie”. W tym klasztorze kilka razy przyśniłaś mi się ty, moja droga, i te sny prawdziwie że mnie w jakieś obłąkanie wprawiały.

Powróciwszy do Beyrutu nie znalazłem jakem się był spodziewał, okrętu do Europy i przez 40 dni w hotelu mieszkając, czekać na niego musiałem. Pierwsze dnie mego pobytu w tym mieście były nieznośne. Konsul mój dawał mi książki do czytania i w domu jego czasem kilka godzin wesoło przepędziłem. Na koniec zdarzył mi los, że przyjechało do B. dwóch moich rodaków, w służbie Baszy będących. Ci krótko bawili, ale po nich przyjechał z Jerozolimski starszy H., brat tego, który mię do podróży namówił. Nie znałem go i myślałem, że w towarzystwie jego nie znajdę przyjemności, ale przeciwnie, on sam pierwszy zbliżył się i związał się ze mną. Całe dnie potem przepędzaliśmy razem, chodząc na spacer, rzucając spojrzenia ukradkiem na zakryte wschodnie pięknoście, słowem, dobrze nam było i mnie dobrze, bo znalazłem w nim przyjaciela…

Kiedy miałem wyjeżdżać, H. sądząc, że może moja kiesa wypróżniła się, różnymi sposobami starał się wszcząć dyskurs o pieniądzach. Nareszcie jednego wieczora — zaczął mówić, zająknął się i przestał. Scisnąłem go za rękę kończąc sam zaczętą przez niego frazę. Dobry chłopiec rzucił mi się na szyję i rozpłakał się rzewnymi łzami usiłując koniecznie, abym wziął u niego 2000 fr. Z największą trudnością wymówiłem się od tego i musiałem go przekonać, że mam pieniądze wystarczające mi na powrót do Europy… Ale łez tych nie zapomnę — i ty go, droga moja, za to, wiem, że kochać będziesz.

Ostatnie dni przepędziliśmy razem. Wigiliją mego wyjazdu razem byliśmy na balu u mojego konsula, Ładna to, jak na Beyrut, była feta — fajerwerki, balon puszczony, dziedziniec zamieniony w salę do tańcu, kilka kobiet wschodnich w arabskich ubiorach, żony konsulów itd. Tańcowano przy pozytywku, bo fortepiany choć są, lecz aby je nastroić, do Europy instrument posyłać trzeba. Muszę ci tu także napisać, że mi rodacy moi zrobili reputacją poety, więc wszyscy ubiegali się, abym z nimi gadał, i od czasu Lamartina

KI/355

naznaczyli pobyt mój pierwszą kreską. Dosyć mi to było miło, zwłaszcza że po tym balu nazajutrz miałem wsiąść na okręt i puścić się w daleką podróż — była więc w tym jakaś poetyczność, której wyrazić nie potrafię. Nazajutrz po balu odprowadził mię H. do okrętu, chciał bowiem koniecznie, do ostatniej chwili być ze mną, i tak urządził swoją podróż, żeby po mnie ani godziny w Beyrucie nie zostać, mówiąc, że mu te miasto byłoby nieznośnym beze mnie. Jakoż pożegnaliśmy się prawie ze łzami — ja wdrapałem się na mój statek, a H. powiewając chustką wrócił do B. i natychmiast wsiadłszy na konia (a rzeczy już był pierwej wyprawił), ruszył w Góry Libańskie do cedrów Salomona. Lecz tu nadzwyczajne zdarzenie. Okręt mój, zamiast do Europy, po ośmiu godzinach zawija do portu Tripoli, gdzie miał jakieś interesa do załatwienia, ale bojąc się, aby się wojażerowie nie gniewali, nikomu o tym w Beyrucie nie mówił. Wysiadam więc w Tripoli. Smutny idę prosić o mięszkanie w klasztorze i myśląc o rozstaniu się świeżym z H. cały dzień smutny przepędzam w ogródku klasztornym, gdzie mała fontanna, cytryny i pomarańcze owocem okryte, nareszcie wielkie białe lilije kwitnące, dziwnie balsamowały powietrze i klasztorowi temu romantyczną nadawały postać… Wystawcie sobie moje zadziwienie — do tego samego klasztoru nazajutrz wpada lokaj H., którego pan, w innym stanąwszy klasztorze i dowiedziawszy się o przybyciu moim do tego miasta, szukać mnie rozkazał. Tak więc jeszcze jeden dzień z nim przepędziłem, dziękując Bogu, że go przez te same miasteczko prowadził, gdzie ja byłem… i o o zachodzie słońca na nowo uścisnęliśmy się i na nowo każdy poszedł w swoją drogę: ja do Cypru, on do cedrów libańskich. Lecz ten dzień, ostatni w Tripoli przepędzony, był jednym z najprzyjemniejszych dni mojej podróży… Mało mieliśmy czasu, więc włóczyliśmy się po cudownych okolicach tego miasta… porównywając jego ładny cmentarz turecki z naszym ulubionym cmentarzem w Beyrucie, gdzie co wieczora siadaliśmy razem na marmurowym turbanie, patrząc na morze i słuchając płaczu tureckich kobiet, które na grobowcach znajomych rozściełały bukiety kwiatów, niezmordowane w oddawaniu czci zmarłym, wierniejsze niż nasze kobiety wspomnieniom. Marzyłem kiedyś będąc dzieckiem o takich cmentarzach, o takich cyprysach, jakie teraz widziałem na oczy.

Otóż masz, droga moja, opisanie pobytu mego w B. Teraz kilka słów o morskiej podróży… Dziwnie, że siadając na okręt nie przeszła mi przez głową myśl nawet, że może być jakieś niebezpieczeń-

KI/356

stwo jakoż przez te dni 40 żadnegośmy nie doznali, oprócz nieprzyjemności, jakimi są cisze morskie i wiatry przeciwne. Zycie moje na statku jest bardzo jednostajne. Wstaję przed wschodem słońca i obserwuję gwiazdy, w których się teraz głęboko zaciekam, pomagając często oku naszym okrętowym teleskopem, Potem widzę czerwieniące się niebo. Koguty, na rzeź przeznaczone, pieją i głos ich dziwnie się wśród morza wydaje, przypominając spokojność życia wiejskiego. Kot okrętowy wychodzi igrać ze mną, żywy i wesoły o godzinie porannej. Potem wschodzi słońce, a pokład okrętowy czerni się od habitów sześciu mnichów rzucających spokojne łoże… Potem kawa… ranne godziny zajęte czytaniem, marzeniami… Przy obiedzie nieraz mój butel budzi wesołość… Po południu o godzinie 5 cały okręt odmawia głośno różaniec Najświętszej panny prosząc ją o wiatr dobry… i na końcu wzywa swoją rodzinną Madonę di Monte Negro, aby się opiekowała nim i o wiatr pomyślny prosiła… Wieczerza i obserwacja gwiazd wschodzących dzień mój kończą… Czasem z którym z mnichów gram w warcaby… Na koniec dziś piszę ten list na mojej szkatułce na kolanach, siedząc na pokładzie okrętowym — i ciesząc się, że po trzydniowej ciszy zawiał nam wiatr dobry i do portu Livurny prowadzi.

15 czerwca, czwartek,. jesteśmy blisko Livorno, nie widać jeszcze portu, ale pomimo ciszy morskiej za dwa dni, najdłużej licząc, wylądujemy, strzelając salwy z dwóch harmat okrętowych jak na rezurekcji. Widziemy teraz wyspę Elbę. — Filo wędrował kiedyś tą samą drogą. Patrzę na morze, jak gdyby mi coś o nim mogło powiedzieć. Jakżem ciekawy, czy im się podróż powiodła? z jakim uczuciem przybyli do rodzinnego miasteczka? jak im się teraz Italia wydaje? co tobie, droga moja, o twoim Jul. nagadali? czy bardzo go obwinili? Smutno mi do Włoch wracać myśląc, że już ich tam nie zastanę. Nie tak było, kiedym statkiem parowym gonił za nimi do Rzymu.

Wracam z mojej wschodniej podróży zupełnie odarty: jak Babka mówiła, spanachawszy manatki. Koszule moje noszą pięć ran Chrystusowych; będę się musiał zupełnie na nowo oszywać i opierać. Wiozę sobie na ranne wstawanie zamiast szlafroka płaszcz arabski wełniany; wiozę także dywanik, który mi za poście służył, w Kairze kupiony. Mam także sziszę, czyli nargille. jest to rodzaj szklannej lulki, z której się pali tytuń. Składa się z kryszta-

KI/357

łowej butelki, w którą zamiast korka wkłada się gliniany garnuszeczek na tytuń, potem butelka napełnia się wodą i przyprawiony wąż skórzany wyciąga z niej dym przechodzący przez wodę, która ciągle bełkoce i spiewa jak słowik gardłujący. Z takich lulek palą wschodnie damy i bardzo im z tym ładnie. Ubrany w arabskim płaszczu, siedząc na tureckim dywanie, paląc z wschodniej lulki, będę ranne wizyty przyjmował. Mam jeszcze szkarpetki perskie z różnokolorowej wełny, bardzo gustowne, które mi za meszty służyć mogą.

Na górze Libanu pracowałem trochę i owoc moich marzeń także ze mną wędruje. Myślałem nawet zamknąć go w butelce, aby na przypadek rozbicia można go rzucić w morze i tak coś po sobie ocalić. Ale potem mnie jakaś religijna wzięła filozofija i myśląc o marności rzeczy światowych, pomyślałem, że jeżeli mnie weźmie, to niech i wszystko moje bierze Neptun.

Przyznam ci się, droga, że miło by mi było zamiast do Florencji prosto do Genewy wędrować. Spotkałbym tam znajome twarze, znalazłbym, jak się spodziewam, dawną przychylność, mój pokoik, do którego przywykłem, ogród, gdzie tak długo się przechadzałem. Ale teraz nie wiem, kiedy zobaczę to wszystko — bo ciągle tak wędrować nie można i przenosić się z miejsca na miejsce kosztuje. Może też we Florencji porobię jakie miłe znajomości, które mi tą zimę przepędzić pomogą. — Podróż miała dosyć dobry wpływ na mój charakter. Przywykłem być z kim ciągle nie mając osobnego pokoju, gdziebym się mógł zamykać. Przywykłem do wielu niewygód — przekonałem się, że obiad bez mięsa obejść się może i że należy czasem pościć, tak jak nieraz pościliśmy z Zenonem żyjąc przez dzień cały ryżu garsteczką, przez miesiąc jedząc tylko kury. Zdrowie moje prawdziwie cudownie i służyło,. Spałem nieraz na wilgotnej ziemi pod namiotem, na wietrze i zdrowszy teraz jestem po tym wszystkim niż przedtem. Słowem, uznaję nad sobą szczególną opiekę Boga i ufam, że tą nie tylko nade mną, ale i nad tobą roźciągnie, bo inaczej co bym ja robił na ziemi?

Dziwnym będzie bardzo dla mnie przejście z życia wschodniego do zwyczajów europejskich. Widzieć, że znakiem uszanowania nie jest już nakrycie głowy, a zdjęcie trzewików, że obrusa nie kładą pod stołem, ale na stole, że ludzie nie jedzą palcami, że pozdrawia-

KI/358

jąc kogo nie przytykają ręki do ust i do czoła ani do serca, jak w ziemiach arabskich.

Wczoraj jadłem nową potrawę — był to żółw morski, któregośmy ułowili spiącego na wodzie; mięso jego dobre mi się wydało i trochę do łososia podobne. Prowizje nasze wystarczyły nam do końca, woda się nie zepsuła, kury potłuściały; trzy barany, długo nas swoją figurą bawiące na pokładzie okrętowym, już nie egzystują,  a śmierć ostatniego była opłakaną rzewnymi łzami przez okrętowego chłopczyka, który się był do zwierza przywiązał jak do braciszka i ze strony barana podobne przywiązanie pozyskał tak, że baś biednym póki żył, jak pies biegał za nim. Czasem widziemy ogromne tłumy delfinów igrających na morzu w dzień ciszy. Wczoraj ciągle strzelały z fali wielkie srebrne fontanny, tak pełno ryb nazwanych capo d’oglio, które wielkością zbliżając się do wielorybów, wodą z paszczęk na powietrze wyrzucają.

Oto są wszystkie rozmaitości, jakie się na morzu przytrafiają. Teraz, bliscy Europy, spotykamy okręty. Przez pierwsze dnie 30 żywej duszy nie spotkaliśmy i dobrze nam z tym było, bo koło brzegów greckich jeszcze zdarzają się napady korsarzów. Napisz mi, droga, czy odebrałaś wszystkie moje cztery listy — jeden z Aten, drugi z Aleksandrii i dwa ostatnie z Beyrutu? Opisana w nich była pokrótce cała moja podróż i cały ten trok błędnego życia, z którego nareszcie kontent jestem.

Tyle nowych obrazów tkwi teraz w mojej pamięci — przyszłość będzie się dziwnie w mojej głowie na takim tle odbijać. — Pisz mi, droga, do Florencji. Uwiadamiam o moim powrocie H. w Brodach. Potrzeba mi trochę grosza. — List ten muszę zapieczętować, nim na ląd wysiądę, bo potem trzeba by go było jakiemu ze strażników z kwarantanny powierzać i nie być pewnym, czy go na pocztę odda..

Bądź zdrowa, droga moja… Oby twój pierwszy list uspokoił mnie zupełnie! Z jakim biciem serca myślę o tej poczcie, gdzie pójdę szukać wiadomości od ciebie. Odpędzam od ciebie wszystkie złe myśli, ale ta jednostajność morza rodzi przywidzenia i okazuje

KI/359

oczom duszy dziwne obrazy… Trzeba myśleć, a myśląc nie można być panem imaginacji… Droga! bądź ty szczęśliwa, zdrowa; niech ta myśl, że twój J. dalekie odbywał podróże, da ci choć chwilę przyjemnych myśli. Chciałbym kiedyś wszystkiego, com nabył pamięcią, na rozpłoszenie twoich smutnych myśli użyć — i być twoją książką wtenczas, kiedy już w innych przyjemnościach nie znajdziesz… Sciskam ciebie serdecznie, droga moja, a ty Filów kochanych uściśnij ode mnie.

Juliusz

Adres: ŕ Madame/ ŕ Madame de Bécu/ ŕ Krzemieniec

Stempel pocztowy: …Etto san …Livorno

97. Do Eustachego Januszkiewicza

Livorno, poniedziałek, 10 lipca 1837 r.

Liworno, d. 10 lipca

Zwiedziwszy Włochy, Grecją, popłynąłem do Aleksandrii, skąd udałem się do Kairu. Wyspa Philae w Nubii była ostatecznym kresem mojej wycieczki w głąb afrykańskich piasków. W połowie stycznia odwiedziłem Jeruzalem, a zwędrowawszy Syrię i Palestynę i odpocząwszy przez miesiąc cały w jednym z klasztorów na Libanie w Beyruth, siadłem na okręt i po 43 dniach żeglugi szczęśliwie stanąłem w Livorno, skąd mam zamiar odjechać do Florencji.

W Atenach znalazłem niejakiego Kalińskiego, pracującego w jednym z ministeriów greckich; w Aleksandrii doktorów Dobrowolskiego i Sawickiego; w Kairze doktora Haage i ziomka Rze-

KI/360

peckiego oraz dawnego legionistę Michała, krawca, zaślubionego z Murzynką; w Jeruzalem Aleksandra Spitznagla i jezuitę Ryłłę; w Beyruth podpułkownika Szulca.

)(. Do matki

Livorno, wtorek, 11 lipca 1837 r.

Livourno, d. 11 lipca 1837 r.

Najdroższa moja! Dziś o godzinie pół do czwartej rano wyszedłem z kwarantanny. Z jakąś niecierpliwością czekałem godziny 9-tej, o której otwiera się okno pocztowe. Wybiła nareszcie — biegnę — i odbieram dwa listy., jeden od ciebie, d. 21 kwietnia pisany, drugi od Egl. Idąc przez plac otworzyłem pierwszy dla serca mego — i słowa twoje takie jakieś zimne i smutne mi się wydawały, że bałem się rozpłakać na ulicy i uciekłem prędko do hotelu zgryźć boleść, jaką mnie napełniło takie powitanie, mnie, co przez 10 miesięcy nie miałem słowa od ciebie, który wreszcie już nie mam w świeżej pamięci czulszych listów twoich i myślę, że jużeś ty mnie kochać przestała… List Egl. powiększył moją boleść, z niego bowiem, to jest z daty, widzę, że nie jest odpowiedzią na mój ostatni, który przed wejściem do kwarantanny razem z listem do ciebie przed 25 dniami powierzyłem kapitanowi okrętu, aby go frankował i przesłał… Łajdak! pewnie dla zatrzymania kilku groszy nie wypełnił zlecenia — i ty będziesz się jeszcze uskarzać na długie moje milczenie, a ja teraz dałbym część serca mego, żeby tylko ciebie uspokoić…

Droga! nie wystawisz sobie rozpaczy, jaka mnie przenika… Wierzę w przeczucia… wyskakując z łódki na ląd Europy upadłem — i wczoraj tak się bałem wyjścia z kwarantanny, że wytłumaczyć sobie tej trwogi nie mogłem. Nie chcę ci się usprawiedliwiać z wyrzutu, który mi czynisz, że kiedy Zenon mógł siostrze o sobie wiadomości dawać, ja zaniedbałem korzystać z tej drogi…

KI/361

Gdybyś wiedziała, jak Zenona upraszałem, aby ciebie mój list z Aleks. i z Athen doszedł — jak mi przyrzekał, że go ci przez swego plenipotenta w Odessie przeszle! Zenon winien  — on się jeszcze zobowiązał przesłać ci biały płaszczyk tunetański, lecz i ten pewnie los listów mieć będzie. O, gdybym go w tej chwili zobaczył, ze łzami bym mu wyrzucał taką zdradę… Lecz stało się… Dziękuję Bogu, że ta zdrowa — a ty Mu także podziękuj, że mnie spokojnie przez kraje różne i przez morza prowadził i nie chciał mnie nawet widokiem niebezpieczeństwa przerazić… Ta cała podróż, którą ci kiedyś obszerniej opiszę, była pełna przyjemności i zachwyceń. jakżebym chciał, abyś mój list z kwarantanny odebrała — miałabyś tam opisanie mojej czterdziestodniowej morskiej podróży. Dnia ostatniego siedząc na pokładzie, kiedy się okręt zbliżał do błękitnych brzegów, pisałem do ciebie myśląc, że ten list ci chwilę spokojności i cichszego szczęścia przyniesie. Zapieczętowałem go i odkryłem głowę, bośmy wpływali do portu i cały ekwipaż i księża będący na okręcie śpiewali na kolanach ostatnią litaniją do najświętszej Panny na smutną jakąś nutą… łzy i stoją w oczach… Przeczytałem drugi raz list twój, żeby się uspokoić i znaleźć w nim, jeśli można, co miłego… Pamiętaj ty, moja droga, że kiedy ja teraz płaczę, to mię nikt nie pociesza — nie tak, jak było w moim domku w Pâquis, gdzie mię tulono rozżalonego jak dziecko. Pisze mi Egl., że mnie dzieci nawet czule tam wspominają i pragną mojego powrotu. O, gdybym miał skrzydła agołębia, poleciałbym gdzieś daleko i znalazłbym spokojność. Są to słowa Biblii

Jestem w Livorno, w tam samym hotelu, gdzie 14 miesiącami przedtem przebyłem trzy dni, jadąc połączyć się Teofilami — ten sam dano mi pokój — wszystko to podwaja jeszcze moje dziwne rozigranie nerwów. Piszę ten list i chciałbym papier pozrzeć, aby go czym prędzej wysłać do ciebie, aby dniem jednym pierwej ciebie pozdrowić i dać ci pocałunek duszy, najdroższa moja. Ale zaczynam rezonować z sobą i wmawiać w siebie, że powinienem być szczęśliwy, bo wczoraj w kwarantannie, gdyby mi kto był tylko pokazał jedno słowo twoją ręką napisane, już by mnie to uspokoiło… Wreszcie, może to tylko wewnętrzne usposobienie duszy, jakieś mimowolne rozczulenie, którego człowiek doznaje powróciwszy z dalekiego wojażu i zaczynając nowe życie, jest przyczy-

KI/362

ną, że mi twój list się zimnym i niepełnym twojej miłości dla mnie wydał. Tak uspokoiwszy się nieco, chciałbym ci coś o mojej podróży napisać…

Grecja, pełna ruin przecudownych, podobała mi się bardzo i bardziej niż Rzym mnie zachwyciła. Egipt zatarł Grecją  w mojej pamięci — nic cudowniejszego nad ruiny nad Nilem będące. W liście z Aleks. pisałem ci, jakiego wrażenia doznałem widząc się pierwszy raz w orientalnym mieście, i żałuję tego listu, bo już teraz niepodobna byłoby tego opisać — bo przywykłem powoli do Arabów, do wschodnich ubiorów, do ich miast i na końcu żadna sprzeczność z naszymi zwyczajami nie uderzała mnie. Może cię drugi list z Beyrutu pisany dojdzie — tam będziesz miała opis podróży mojej po Syrii. Przepędziłem całą noc jedną sam jeden w Grobie Chrystusa, modląc się za ciebie i za naszych. Ale cóż to jest moja modlitwa. — Gdybym był wiedział, że się modlić było potrzeba o to, abyś ty dla mnie w przywiązaniu nie ostygła, zrosiłbym gorętszymi łzami tablicę marmurową, która pokrywa grobowiec.

Pyszny jest dzikością widok Martwego Morza — zwłaszcza że będąc tam cała kawalkada nasza konna wjechała na trzęsawicę i konie zapadły z nami w ziemię aż po głowę… Widok to był dla mnie, który wyrwawszy mego konia postawiłem go dęba przednimi nogami na krzaku, przypominający ustęp z Biblii, gdzie pisze o pożarciu przez ziemię całego wojska. Towarzyszący nam Arab na pysznym koniu, walcząc z zapadającą się głębią, prawdziwie był podobny do jakiego danego bałwochwalskiego króla. Byłem w Betlehem, w Jerycho, w Nazaret… nad Jeziorem Genzaretańskim, gdzie Chrystus mi był przed oczyma. Zdawało mi się, że postać jego spokojna stoi jeszcze n a błękicie fali, z głową otoczoną promieniami. Nad tym jeziorem spałem pod gołym niebem, bo się wszystkie domy przez trzęsienie ziemi były zapadły, i choć byłem z głową nakryty od rosy, obudził mnie schód księżyca. Jaka to była chwila, ile pamiątek oświecał mi ten księżyc nad cichym Genzaretańskim Jeziorem, tego wypowiedzieć nie mogą. Przeczytaj ty, droga, Bibliję — pomyśl, że ja widziałem Kanę Galilejską, te lilije, czyli raczej anemony czerwone, do których Chrystus równał Salomona, mówiąc, że nie był ubrany tak pięknie,

KI/363

jako jedna z nich, że te kwiatki, na które on patrzał, piękniejsze są od naszych purpurowych maków polnych — pomyśl, że byłem w grocie, gdzie pasterzom anioł zwiastował narodzenie Chrystusa, że wieśniak jakiś orał przed tą grotą… że byłem przy żłobie Chrystusa i słuchałem mszy odprawianej na nim za moją kuzynkę — i pomyślawszy o tym wszystkim, przebacz mi, że się włóczyłem przebacz mi sześciomiesięczną twoją niespokojność — i kochaj mnie zawsze, i bądź dla mnie przyjaciółką dobrą w tych krajach, gdzie teraz może nie znajdę żywej duszy, co by mnie trochę lubiła. O droga moja, dlaczegoś ty się lękała o mnie? Czy ty nie widzisz, że ja mam jakąś gwiazdeczkę nad głową, dla której złe nie przemoże nade mną, aż Bóg mnie zawoła?

Bądź zdrowa — na drugiej stronnicy piszę do Filów, a ty ją odciąwszy odeszlij. Adieu, najdroższa moja.

Twój Jul.

Egl., do której tyle razy, co do ciebie pisałem, wszystkie moje listy odebrała — lepiej nie spuszczać się ERROR na panów Zenonów.

A wy, Filowie drodzy, coście pocieszali moją drogą, a potem nareszcie nie wiedzieliście, co jej płaczącej powiedzieć, wierzcie mi, że z wielu względów, jak i z tej ostatniej przyczyny, p. Zenon zasługuje na Mac Donalda utyskiwanie. Miałem dosyć z niego niepoetycznego towarzysza podróży i nie wiem, dlaczego rozstaliśmy się tak mile, jakby nas ten wojaż braćmi uczynił, choć prawda, że nigdyśmy się nie rozumieli wzajemnie.

Ale dosyć tego. Oto jestem w znajomych wam Włoszech. Gdybyś mi był w liście swoim adres Zaydlera napisał, zrobiłbyś mi wielką przyjemność, bo jutro wyjeżdżam do Florencji i dobrze by mi było, żebym się prosto do niego, nie szukając pomocy lokai i fakinów włoskich, mógł udać dla wyszukania stancji itp. Będę więc we Florencji, gdzie, jak mi pisze tak mile Hersylka, oczekiwanie dawniej mego przybycia zostało w jej pamięci jak jakie światełko uczuciowe, rzucone na wspomnienie o tym mieście. Nie zaniedbam pójść do sklepiku modniarki i może szczęśliwszy będę niż z moją panną Malagambą, dla której pojechałem do Syrii, a tu

KI/364

podług przyrzeczenie napiszę Sylce, jak los zawistny przeszkodził mi i zawiódł nadzieje…

Siedzę kwarantanną na pustyni w El Arish — odwiedza mnie doktor młody, który widząc, że mi chleba dobrze upieczonego po europejsku braknie, przysyła mi w prezencie chleb dość biały, mówiąc, że go własna jego żona piekła. Podziękowałem… i wyjeżdżając chciałem coś zostawić brzęczącego panu Doktorowi. Nie przyjął — ale owszem, usilnie zapraszał, abym wszedł do jego domku na filiżankę kawy. Wielblądy stały okulbaczone i osiodłane, raczej klęczały. Jakże się było oprzeć prośbom klęczących wielblądów? Odmówiłem przyjęcia kawy i udałem się w dalszą drogę przez pustynie do Gazy Nie pojmiesz, Sylko, co to wszystko ma za związek z panną Malagambą — otoż dowiedz się, jakie nieszczęście: panna Malagamba przez pewne metampsycosis stała się panią Doktorową — pani Doktorowa podałaby mi zwyczajem wschodnim kawę i nawet pocałowałaby mnie w rękę, bo taki jest zwyczaj na Wschodzie — i to wszystko opuścić przez jakiś dziwny pospiech! Ale przynajmniej jadłem chleb, jej najpiękniejszymi rączkami pieczony: a diabeł-że mógł wiedzieć, że jest teraz panią Doktorową kwarantanny i że na pustyni mięszka między Gazą a Kairem! — Otoż tak uchybiłem jednego celu mojej podróży. Niech mię Sylli o niezgrabność i o małą domyślność serca nie obwinia.

Zazdroszczę wam, moi drodzy, waszej wioseczki i spokojności… Zegnam was i życzę szczęścia. Nie piszę dłużej, bo list ten cały nagłymi błyskawicami różnych uczuć pisałem — i jestem jak z krzyża zdjęty — i senny… Chcę go jeszcze dziś oddać na pocztę.  — do Has. piszę prosząc o 200 r. Niech moja luba więc się na to przygotuje… Addio

Wasz Jul.

Wkrótce z Zenonem się zapewne zobaczę. Cholera w Neapolu — tutaj jej nie ma, więc już teraz z żadnego względu nie jestem wystawiony na niebezpieczeństwa. Młodszy H. został

KI/365

w Kairze, zakochany w Arabce: starszy wkrótce wróci — zyskałem w nim przyjaciela ze świeżym sercem. — Kochajcie mnie…

Adres: ŕ Madame / Madame de Bécu/ Krzemieniec

Stempel pocztowy: ??????????

99. Do matki

Florencja, poniedziałek, 21 — wtorek, 22 sierpnia 1837 r.

Florencja — Via dei Banchi N. 4116 — d. 21 sierpnia 1837

Najdroższa moja. — wysiadając z kwarantanowego okrętu odebrałem twój list pierwszy — i nie wiem dlaczego, ale tak smutne zrobił na mnie wrażenie, tak mi się zdawało, że serce twoje dla mnie ostygło, że jakaś krizis obojętności przyszła na ciebie, żem ci na ten list po szalonemu odpisał. Drugi twój list, odebrany tutaj, uspokoił mnie, był to bowiem jeden z tych listów, w których dusza twoje, nowym smutkiem uderzona, rzuca jakieś dziwne błyskawice uczuć matczynych i takimi je maluje wyrazami, że nie można, tylko głośnym i samotnym odpowiedzieć płaczem. O! moja droga! Bogu także wiadomo, czym ty jesteś dla mnie, i ta sama gwiazda, która mię strzegła na morzu i na pustyni, świeciła także nad górą Bony. Dopióro kiedym się dowiedział, że ty zdrowa, dziękowałem Bogu, że mię od niebezpieczeństw podróży ocalił.

Od trzydziestu pięciu dni jestem we Florencji. Zenon przyjechał także ze Stambułu. Rozpamiętywamy więc z nim nasze podróże i znajomym je rozpowiadamy. Wyczerpie się to wkrótce w ustach, ale w pamięci zostanie zawsze jak sen letniej nocy. Ponieważ ty, droga, lubisz szczegóły, opiszę ci moje życie we Florencji. Skorom przybył, stanąłem w tym samym hotelu, gdzie mięszkali Teofilowie, to jest w New t w New ork. Zaraz odpytałem

KI/366

mięszkanie dwóch, Józefa i Hermana P., do których wszedłszy ujrzałem na wszystkich twarzach wielkie zadziwienie, nie wiedzieli bowiem, co się ze mną i z moimi współwędrownikami stało. (W nawiasie dla Fila umieszczam, że go ci panowie mile wspominają — dziękują za to, co dla nich uczynił, i kazali mu powiedzieć tylko dwa słowa: nie poskutkowało.) Na kilka zaraz obiadów zaproszony, musiałem często z łyżką podniesioną opowiadać na mnogie o Wschodzie zapytania. To mnie tak znudziło, że przyrzekłem sobie  po upłynieniu dni czterdziestu nic już o Egipcie nie gadać, bojąc się, aby mi w nałóg to bajanie nie weszło i nie zrobiło ze mnie indywidualnej i nudnej machiny, która zawsze jeden kurant odgrywa.

Odpytałem potem Zaydlera, który mi wyszukał mięszkanie. Sliczne dwa pokoje kosztują mię tylko 27 fr. na miesiąc. Nająłem sobie za dwa skudy bardzo dobry fortepian i najmując myślałem o tobie, droga. Zdało mi się, że twojemu żądaniu dogadzam i miło mi było… Teraz gram po kilka godzin na dzień — z nut — ale coś nie postępuję w łatwości czytania. — Z okien moich mam widok na ładny plac St. Maria Novella i lubię patrzeć na ten kościoł, zwłaszcza kiedy wieczorem oświeca go księżyc. Ulubionym także moim księżycowym spacerem jest jeden bok katedralnego kościoła. Nieraz marzę sobie, że tak chodził po tych kamieniach zamyślony Dante. Wyznam ci jednak, droga, że mi często dystrakcją sprawują zgrabne i ładne florentynki — nigdzie podobnych figurek nie widziałem i wybrałbym łatwo sto dziewczątek, w które żeby mi Bóg tylko pozwolił włożyć duszę podług mego upodobania, to w każdej ze stu mógłbym się dziś zakochać szalenie. Takie jak są, przyciągają moje oczy, ale nie serce.

Ładna, bardzo ładna Florencja — a jednak smutno mi w niej. Od czterech prawie lat zawsze miałem koło siebie rodzaj familii, zawsze kilka godzin w dniu przechodziło z ludźmi, w podróży nawet zawsze miałem jedną różową i uśmiechającą się twarz koło siebie — toteż teraz, często się znajdując w moim samotnym mięszkaniu, zadziwiony jestem długością cichych godzin — zwłaszcza wieczorem. Kilka listów z Genewy przyczyniło się do tej niespokojności — tam przekonani byli, że ja wyszedłszy z kwarantanny zaraz nad Jezioro Leman polecę. Nie widząc mnie dziwią się — płaczą — nareszcie myślą, że mi brak pieniędzy prze-

KI/367

szkadza, nasłali mi przed kilką dniami jakąś osobę, która chciała mi koniecznie pożyczyć na konto pani P. tyle franków, ile bym potrzebował. Ujęło mnie to, choć nie przyjąłem pieniędzy. Teraz odbywam z sobą wielkie walki, czy jechać, czy nie, i chciałbym mieć kogóś, co by mi tę wątpliwość rozwiązał. Nieraz mię wabi mój spokojny kominek w Genewie, moje drzewa i fijołki kwitnące w złotym zimowym słońcu. Nieraz zatrzymuje mię przypomnienie różnych nieprzyjemności, od których wyjazdem do Włoch uwolniłem się… Co do pieniężnych okoliczności, szala stoi na równi — tu oprócz mięszkania, które mam lepsze, życie, daleko gorsze niż nad jeziorem, tyle mnie kosztuje, a może nawet więcej, co tam. Filo będąc tu wyznał sam, że pomimo największej oszczędności nie można mniej niż 130 fr. na miesiąc wydawać. Rachunki nasze w Rzymie świadczą o tym. Obiad mój, złożony z dwóch albo trzech potraw, kosztuje blisko 4 pawłów, śniadanie pół, czasem wieczorem limonada albo filiżanka herbaty, albo lody, wszystko wynosi więcej niż 3 franki; dodać franka na dzień za mięszkanie, a będzie 4; a ileż jeszcze małych wydatków, które koszt dnia do pięciu podnoszą — co robi 150 fr. ma miesiąc. W zimie mięszkania podrożeją, opał bardzo drogi, zimno w samotnym pokoju — to wszystko dosyć jest smutne. Nie dziwisz się ty, droga moja, że ja, niegdyś taki odludek, dzisiaj się lękam samotności? Dawniej sny moje i złote nadzieje na przyszłość otaczały mnie wokoło — dawniej teraźniejszość była dla mnie jak tylko sieni prowadzące do czegoś lepszego — teraz to wszystko na wspak się obraca. Ale na Boga! jeszcze się nie poddam zniechęceniu. I ty, droga moja, łagodnymi słowami dopomóż mi do tego, aby mi serce bić zupełnie nie przestało w piersiach.

Dziś zaproszony jestem na obiad do Zdzisława Z., — syna tych, przy których mięszkał Odyniec. Jest on tu z żoną; żądał sam poznać się ze mną — i teraz prowadzimy z nim często rozmowy podobne do platońskich; z żoną trudno by podobne prowadzić, bo bardzo ograniczona. Dziwnie, że kiedym ją pierwszy raz zobaczył, tak mi przypomniała Julkę Jasiową, żem zmartwiał. Podobieństwo to teraz znikło dla mnie — zawsze jednak, patrząc na jej czarne i błyskające oczy, smutnego doznaję uczucia. Z Zenonem, który trzyma powóz, zwiedziłem śliczne okolice Florencji. Okolice te jednak dla piechotnego człowieka żadnych nie mają

KI/368

powabów. O! jak zazdroszczę stawu, który jest zwierciadłem spokojnego życia Teofilów — oni pewnie przy domu mają kawał murawy, na której po obiedzie położyć się mogą i słuchać dzwonienia wracającej trzody. Ja także myślę skończyć na takiej idylli — i gdybyś ty, droga, zgodziła się mięszkać w jakim drewnianym domku na górach szwajcarskich, to bym dziś zgodził się na takie samotne życie. Ale ty, droga, lubisz towarzystwo osób miłych, a tego ani tak przyjaźnego, ani tak gęstego, jak w twoim rodzinnym miasteczku, nigdzie nie znajdziesz. Ja ci sam życia samotnego urozmaicić nie potrafię. Nie — nie ma dla nas miejsca na ziemi —  trzeba wziąść życie takie, jakie nam Bóg dał. Wierz mi, droga, że ty szczęśliwszą jesteś w twoim miasteczku, gdzie wszyscy cię znają i szacują, niż w jakiejkolwiek mogłabyś być stronie, gdzie znajomości szukać trzeba, gdzie te często nie po myśli i nie podług serca wybierają się. Ale pomyśl, droga, czy nie moglibyśmy spotkać się gdzie i rok razem przynajmniej przeżyć. — Myśl ta często mnie teraz przez długie samotne godziny zajmuje. Wszak ja dlatego gram na fortepianie, abym ci cokolwiek nowego mógł zabrząkać. Znalazłem w moim tłumoku zostawiony przez Sylkę polonez Chudoby i ten z grzmiącym przyciskiem na klawiszach wybijam; gram także walca Szopena — nie wiem, czy go Hersyli zna. — Ale ja wam piszę o tych wszystkich małych  rzeczach życia, kiedy może w waszym domu znów był anioł śmierci — i wyszedłszy z niego napełnił was okropnością. Więc już i ten starzec ubrany w kontuszu, którego pomarszczone powieki błyszczały łzami przy moim odjeździe, nie przywita mnie wracającego. Nasza rodzina podobna jest do żurawi, które widziałem na pustyni egipskiej — jeden się porwał i wszystkie za nim — poleciały długim szeregiem w błękit — i wkrótce jęku ich słychać nie było na ziemi.

Dnia 22. — Stroją mi teraz fortepian i przy monotonnym dźwięku naciąganych strun piszę ten listek do ciebie, droga — chcę go bowiem dzisiaj jeszcze w drogę wyprawić. Wczorajszy wieczór przepędziłem na teatrze z kilku znajomymi i poznałem się z nową figurą komedii włoskiej, to jest z rodzajem Arlekina, który tu nosi nazwanie Stenterello. Nie wiem, czy go Filowie znają. Chodzę na teatr więcej dla nauczenia się języka niż dla sztuk, które są nędzne i źle grane. Co do języka, na wschodzie znacznie poduczyłem się mówić po włosku i teraz może bym Sylkę i Fila prześcignął. Szkoda tylko, że tu nie mam z kim mó-

KI/369

wić. — Bawią mnie także dosyć kawiarnie, które wieczorem w niedziele tak są pełne ładnych kobiet i strojnych elegantów, że każdy salon ma pozór sali balowej. — Filom donoszę, że Wański pojechał z jakimś Anglikiem do Anglii i niedawno przejeżdżał przez Genewę. Wilonczelista zbiera koncerta w Paryżu i lata za olbrzymkami. Malarz z żoną wyjechali już przed moim tu przyjazdem do kraju i już są podobno na miejscu. Zona pana Malarza zapewne już zapomniała o naszych spacerach nad brzegiem morza w Sorrento — ja także już bardzo słabo jej błękitne oczy pamiętam. -Zaydler zawsze biedny — rozłączył się z godną małżonką i miał proces, z którego podobno przypadł na niego obowiązek płacenia pewnej sumy rozwódce. Otóż tak Filom donoszę o osobach, które ich interesować mogą jako wspomnienia podróży. Proszę za to, aby mi Sylka doniosła co o osóbce, która mnie jeszcze niestety interesuje jako wspomnienie mego dzieciństwa — od której miałem na czole pierwszy pocałunek na górze Libanu, Było to we śnie — i w klasztorze — księża byli blisko i zaraz nazajutrz wyspowiadałem się z grzechu pamięci — a potem wszedłszy na jedną z najwyższych skał rzuciłem jej ogromne przekleństwo. A ty, droga moja, czytając to nie śmiej się ze mnie — bo to trochę i twoja wina, że ja taki smutny wariat. Kiedy to piszę, zdaje mi się, że Fok siedzi i stroi fortepian. — Wczoraj od Zam. dowiedziałem się, że nareszcie Baliński drukuje swoją historią grodu Giedymina. Biedny człowiek  — jak jemu źle być musi, kiedy jak tonący sławy się chwyta. ja przynajmniej, że młody, to podobny jestem do Ofelii, która nachylając się po kwiaty upadła w strumień i długo ją szata napełniona powietrzem utrzymywała spiewającą na wodzie  — aż utonęła — i pieśń jej ucichła… Ciągle ten smutny dźwięk strojonego fortepianu. O, piękniej było, kiedym sam siedział przy księżycu między kolumnami olbrzymiego kościoła Jowisza, u stóp Akropolis ateńskiej, Wiatr przedzierając się przez te kolumny grał na nich jak na organach. O, wiele ja miał cudownych chwil w życiu — na co więc ta gorycz, z jaką czasem piszę o stanie mojej duszy? Gwiazda, co mi

KI/370

świeci, piękniejsza jest od wielu innych. Ty rano wstajesz, Filu — szukaj o godzinie 4-tej wschodzącej konstelacji Oriona nas wschodzie, a obaczysz moją gwiazdę
 kochaną, która mię przez cały rok prowadziła. Gwiazdy są tak ułożone:

rysunek gwiazd Słowackiego

Pierwszy raz poznałem się w Grecji z tą lutnią niebieską. Za dwa miesiące ujrzysz ją, wschodzącą o godzinie 8-mej wieczorem.

Ale ja wam piszę o nie wiedzieć czym — więc całuję cię, droga i kochana moja. Całuję was, moi gospodarze wiejscy, i myśląc o was, spiewam: „Ty spiewasz, skowroneczku, już też i ja orzę”. Ale to ty raczej, Filu, spiewać powinieneś myśląc o mnie. Droga moja, nie smuć się — i kochaj mnie zawsze, bo ja prawdziwie że nie mam nic droższego nad ciebie na tej ziemi — 

Twój Jul.

Wiesz, droga, że jutro moje urodziny. Starzeję się. — Pozajutro zaś rocznica rozłączenia się z Filami

Adres: ŕ MMssieurs / Messieurs Hausner et Violland/ Banquiers/ ŕ Brody (Gallicie d’Autriche)
Pour remettre ŕ Madame de Bécu

Stemple pocztowe: Firenze/ Brody 4 Sep. 837

100. Do matki

Florencja, wtorek, 3 — czwartek, 5 października 1837 r.

Florencja, d. 3 październ. 1837 r.

Moja najdroższa! Ożywił mię twój ostatni list — tak miły i pełny twojej serdecznej miłości dla mnie. Napełnił mnie także nową tęsknotą — bo jakżebym chciał usiąść kiedy na trawie pod domkiem

KI/371

domkiem Teofila wtenczas, kiedy ty masz przyjechać wieczorem — widzieć na drodze pył zbliżającego się powozu, który mi ciebie przywozi — potem rzucić się w twoje objęcia, wypłakać się ze wszystkich żalów na twoim sercu, wyskarzyć się tobie z wszystkich zawiedzionych nadziei — i uspokoić się nareszcie przed słońca zachodem, aby widzieć, jak ta złota gwiazda zachodzi nad Teofila łanami — cicha — rozpromieniona — podobna jasnemu żywotowi podczciwego człowieka. — Za jeden taki spokojny wieczór, za jeden taki zachód słońca, oddałbym wszystkie dni zachodnie mojego życia. Ukarz, droga, pszczółki mojego ula, bo one pomimo mojej woli, mimo mojej wiedzy kąsały ciebie — bo za to z dalekich storn posyłam na nie moje przekleństwo — niech w ulu wymrą, niech róże wszystkie będą dla nich trucizną, niech je szerszenie wypędzą z ula.

Moja najdroższa! Ustęp twój o pani F. napełnił mię dla niej szacunkiem i wdzięcznością, że ona ci osładza samotne chwile i podziela to, co ciebie obchodzi. Ale cóż ty masz dla mnie za tajemnice, które mi chcesz przez ludzi obcych zostawić w przekazie — czy ja nie znam zupełnie twojej drogiej mi duszy? Więc jeżeliś co jeszcze dla mnie w jakim zakątku serca ukryła, to mi to wyspowiadaj miłym i smutnym listem — a ten mię nigdy nie porzuci. Gdybyś ty wiedziała, jak ja na Libanie, w klasztorze nadchmurnym, wydobyłem cały pakiet twoich listów, z jaką smutną uwagą je podług dat sześcioletnich układałem, jak ie potem odczytywałem ze łzami nieraz nad tobą i nad sobą!

Każdy człowiek ma jakiś skład, który w testamencie nazywa: moje papiery. Otoż ja, który często palę w kominie moimi bazgraninami, nie mam przy sobie nic więcej prawie, jak twoje listy, droga — te jedyne błądzą ze mną po świecie, widziały Kair — i były tam, gdzie pisano słowo boże. Teraz pismo twoje jest prawie jedyną korespondencją, po którą chodzę na pocztę — bowiem odbierając częste listy z Pâquis, w których mię jak niewolnika naglono, abym rzucał Florencją i nad jezioro

KI/372

wracał, odpisałem tak nareszcie, że mi teraz nieodpisywaniem zupełną wolą zostawiają robić, co mi się podoba. Siedzę więc przez zimę tutaj — najmuję mieszkanie w domu Zaydlera na trzecim piętrze, będą miał ładny salonik z terasem i statuami, sypialny pokoik ciepły, bo na południe, i małe obserwatorium, to jest wieżyczkę, nazwaną belwederem, w której jest mała stancyjka z oknami na cztery strony świata, z najpiękniejszym widokiem na wszystkie góry Toskanii i na wszystkie gwiazdy nad Toskaniją świecące. Poetyczność tej wieżyczki złudziła mnie, bo mylę w niej często, okrywszy się płaszczem, samotne wieczory księżycowe przepędzać. Widzisz, droga, że we mnie jeszcze coś romansowego tleje — a raczej ciebie naśladuję, droga moja, i już wpadam w nałóg chodzenia w kółko po pokoju, a to dlatego, że ma teraz pokój, który obszernością swoją zachęca mnie do takich spacerów. Otoż we Florencji przepędziwszy zimę i popracowawszy trochę, chciałbym na wiosnę pojechać do wielkiego miasta — z książką pod pachą jak student — z suknią splamioną atramentem — z piórem za uchem — i znów oddać wielki ukłon mojej królowej sławie — jako wierny jej do śmierci błazen.

Przez ciąg mego wojażu — papier mi uzbierał dotąd około 600 złotych… więc za to i za to, co jeszcze przybyć może, spodziewam się z małym dodatkiem zaspokoić moje głupstwo — i miłość własną — i miłość ojcowską — i dać dziecku mojemu wyprawę. — Zdaje mi się, że go, droga, ty sama pokochasz, bo zupełnie inne jak przeszłe — u już mi pięknie rośnie  — i płacze, i ma jakież rysy bardziej regularne, a jak mi się zdaje, piękne i szlachetne.

Dnia 5. Otoż przerwano mi pisanie tego listu na dwa dni. H. i J.P. przysłali po mnie prosząc, abym z nimi jechał do Walombrozy. Chciałem się wymówić, ale niepodobna było, tak usilnie i grzecznie mnie prosili — więc o szóstej godzinie zabraliśmy się z dziećmi, z guwernantką, z guwernerem, już nie tym, którego znali Teofilowie, lecz innym, z Ok., w ogromny powóz zaprzężony czterma mułami i pojechaliśmy na noc do miasteczka, leżącego u stóp góry, na której stoi Walombrozy klasztór. Resztę wieczoru spędziliśmy na graniu w wista i na jedzeniu; o siódmej zaś z rana

KI/373

nazajutrz, wziąwszy małą kariolkę z koniem dla guwernantki i dzieci i dla nas dwa konie, na których kolejno jechaliśmy, przybyliśmy o 10-tej z rana do klasztoru, przebywszy najpiękniejsze okolice Toskanii. Nie wiem, czy Filowie byli w tym klasztorze? Prawdziwie, że miejsce samo zachęca do zostania mnichem. Podróż ta melancholiczne na mnie zrobiła wrażenie, przypomniała mi bowiem moją wędrówkę po Szwajcarii; coś było bowiem w gwarze tej licznej familii przypominającego mi rodzinę Wodzińskich — ale mojej młodej panienki czarnobrewej brakowało. Przyjęcie zaś klasztorne mnichów przypomniało mi wędrówkę po Ziemi Swiętej — tak w tej małej wędrówce jak w zwierciadełku widziałem różne najpoetyczniejsze godziny mego życia. Jak też mię Bóg wysłuchał! ja Go zawsze dzieckiem prosiłem, aby mi dał poetyczne życie — toteż On wszystko teraz tak klei, żeby serce moje napełnił najpoetyczniejszymi wrażeniami — prowadzi mnie po błękitnych morzach — nad brzegami wód spokojnych — i na góry chmurami okryte — i na szczyt piramid. Chwała Mu za to i dzięki.

Wczoraj o godzinie 10 powróciliśmy do miasta. Wszyscy byli znużeni i senni — ja tylko jeden, zahartowany wędrówkami, mogłem powiedzieć, jak dawniej na rezurekcji księdza Sobkiewicza, że byłem jak mur. — Bardzo jestem kontent z dnia wczorajszego. Piękne niebo błękitne, kryształowe powietrze jesienne, lasy sosnowe ogromne koło klasztoru, błękitne góry w odległości, zachwycenie oddechem spokojności mnisiej — wszystko to upoiło mnie i w spokojne pogrążyło dumania.

Zenon, mój towarzysz, już wyjechał i około grudnia będzie zapewne w domu, Zazdroszczę mu, ale i on ze smutkiem porzucał życie ptaszka i chętnie może by się ze mną na wszystko, prócz kieszeni, mieniał. Zdaje mi się, że mam w nim przyjaciela — nic bowiem nas nie poróżniło w podróży i maleńkie tylko chmurki nieporozumienia przechodziły między nami, i nigdy dłużej dnia nie trwały. Czekam teraz dwóch drugich moich przyjaciół, którzy zapewne wkrótce z Grecji powrócą. — Zenonowi znowu przypomniałem, płaszczyk egipski dla ciebie i obiecał starać się, aby ci był odesłany — boję się tylko jakiej zamiany, bo on siostrze dwa podobne, lecz mniej piękne posłał, nie mogąc już w całym Kairze wyszukać tak cienkiego jak mój. — Zenon się tu raz ubrał po

KI/374

wschodniemu i byliśmy z nim razem tak u Zdzisławów Z. Bardzo im się podobała ta Zenonka maskarada.

Całe godziny teraz gram z nut na fortepianie i bardzo w muzyce postępuję. Zacząłem ją lubić i nabrałem cierpliwości. Wziąłem abonament na nuty i coraz nowsze przegrywam. Muzyka i moje umysłowe prace zabierają mi dzień i wieczór cały — czasem chodzę rano do biblijoteki czytać po hiszpańsku Kalderona — i upajam się jego brylantową i świętości pełną imaginacją. Życie takie — w spokojnej i ładnej Florencji jest bardzo miłe i od tęsknoty za moim jeziorem już mię obroniło. Via Calzajolo, którą znają Filowie, napełniona ładnymi osóbkami, co wieczór jest moją zwykłą przechadzką. Czasem idę do kościoła Santa Croce i staję przed grobem Danta — a posąg jego ponury, patrzący z wysoka na mnie, zdaje mi się mówić jakieś wyrazy natchnienia. Czasem idę do Galerii i wpatruję się w Wenus Medycyjską, chcąc, aby piękność jej przeszła do mojej duszy -tak żeby się potem wszystko podług niej tworzyło. Słowem, że życie moje jest i pełne, i puste zarazem — nie bez jakiegoś jednak harmonijnego dźwięku — nie bez upojenia. Czasem myślę z przyjemnością, że kiedyś m małego Stasia przyślecie, że mi on będzie jak moje dziecko — że coś niewinnego będzie przy mnie kształcić się i wyrastać. Już układam sobie, czego uczyć go będę, jak prowadzić? — Trzeba, żebyś mi go ty sama, droga moja, przywiozła i wprzódy przekonała się, czy ja też mogą być mentorem — i czy dosyć już jestem poważny.

Najdroższa, wiesz ty o Fila do mnie przypisku, w którym on mię do równego działu chce po Dziaduniu przypuścić… Kiedym list ten odebrał, był u mnie — Józef hrabia, elegant, i skarzył się, że o nim zapominają. Nie mogłem wtenczas wstrzymać się, ale pokazałem mu Fila przypisek mówiąc mu, aby porównał moich ze swoimi — i dumny byłem z waszej miłości dla mnie i z waszej szlachetności delikatnej. Jakaś wstydliwość zabrania mi dłużej o tym pisać — i potem nie mógłbym znaleźć słów na oddanie wszystkiego. — Niech się wam za to wszystko roją pszczoły i miód słodki znoszą. — O Filach wszyscy tu z szacunkiem wspominają, a biedny Zaydler jest dla nich z uwielbieniem i wdzięcznością największą. Mnie także przed innymi wychwala i jest moim totumfackim, i sprzyja mi bardzo. Zona go  porzuciła i prawną ma separacją.

KI/375

Szukając mięszkania byłem u gospodyni Gilów — ta mię ze łzami prosiła, abym mięszkał u niej, ale pokojów rozdzielić nie mogła, a miała ich dziewięć — uważajcie wwięc, w jakim byłem ambarasie. Staruszka ciągle nalegała na mnie, abym powiedział, co ofiaruję, chcąc się ze mną koniecznie ugodzić, a ja widząc dziewięć pokojów nie mogłem bez przerażenia zacząć z nią układów. Nareszcie wyrwałem się zostawiwszy guzik surduta w jej ręce i uciekłem — ale nędza tej biednej kobiety mocno mię wzruszyła i żałowałem, że nie jestem panem, mogącym w dziewięciu pokojach mięszkać. — Musiałem także odbyć drugą, formalniejszą bataliją z młodą babą, która mię koniecznie pod swoje prawa podbić chciała, myśląc, że jestem także bogaty jak ten, co w dziecięciu pokojach mięszkać może. Bogu dzięki, bez mentora żadnego wyszedłem zwycięsko — i wolny jestem, nie żałując wcale, żem się nie dał zwyciężyć, chociaż użyła na mnie broni strasznej, to jest rzadkiej tu sentymentalności niemieckiej. A wyznam ci, droga moja, że ta sentymentalność jakoś bardzo mi się teraz podoba — a brak jej zupełny we Włoszkach pozbawia je dla mnie wszelkiego uroku. — W podróży mojej wschodniej żałowałem trochę, że nie jestem dobrze złotem nadziany, bo mi przychodziła myśl romansowa — kupić na rynku kairskim ładną Abisynkę, przebrać ją za pazia i być nowym Larą z nową Gulnarą — ale nie mogłem tego uczynić i dobrze się stało dla zbawienia duszy mojej. Wyznam ci jednak, że to było jedyne i istotne zachcenie na Wschodzie. Zdawało mi się nawet, żebym kochał szalenie tak nieszczęśliwą dziewczynkę, która by nikogo oprócz mnie na ziemi nie miała. Czy ty się nie obrazisz, że ja ci piszę takie moje tajemnice i szaleństwa rozsądnego już na pozór człowieka?… Cóż, kiedy u mnie na nowo jakiś wulkan zaczyna wybuchać — serce moje znów się napełnia jakimiś nieograniczonymi zachceniami i znów muszę pracować, aby stać się jego panem.

Najdroższa moja, całuję ciebie serdecznie — i Filów kochanych… Bądźcie zdrowi — ja porzucam pióro, abym myślał o was — i zawsze kochał. — Addio, droga!

Twój Juliusz

Adres: Aux Messieurs /Messieurs Hausner et Violland/ Banquiers/ ŕ Brody (Gallicie, Autriche)
Pour remettre ŕ Madame de Bécu

Stemple pocztowe: Firenze/ Brody 19 Oct.

KI/376

101. Do matki

Florencja, piątek, 24 listopada 1837 r.

Florencja, d. 24 listop. 1837 r.n.s.

Najdroższa moja! Znow przez dwa miesiące żadnej od ciebie wiadomości. Kiedym był na Wschodzie, smutno mi było nie odbierać listów od ciebie, ale ta myśl, że to jest niepodobnym, ufność nareszcie w jakąś gwiazdę opiekuńczą czyniły mnie spokojnym — lecz teraz, kiedy t y co miesiąca, droga moja, mogłabyś mię kilką słowy wesołym i szczęśliwy na cały miesiąc uczynić, a nie piszesz do mnie, smutek i strach mię przenika. Na próżno staram się moje myśli zająć pracą imaginacyjną — myśl o tobie wraca jak jakiś dzwon tajemniczy i wytrąca mi z ręki pióro, i nie śmiem pisać o urojonych nieszczęściach wtenczas, kiedy się lękam rzeczywistego. Czy ty chora? Dziwnie, że w jesieni, jak zapamiętam, zawsze się zdarzał brak twoich listów, a przez dwa miesiące w Pâquis od jedenastej do dwunastej godziny z rana oczekiwałem z twarzą przy szybach na przybycie faktora, co listy roznosząc wychodził z miasta przez orzechową aleją. — Teraz trzy razy na tydzień stoję przed okienkiem poczty florenckiej już od dawna od tego okienka smutny odchodzę. — Pisz! pisz, droga moja — a jeżeli cię to nudzi i kosztuje, pomyśl, że niepisanie twoje wystawia mię na prawdziwe męczarnie. — Z gniewem prawie odbieram inne listy, którymi teraz z różnych stron mię obsypują moi znajomi.

Co piętnaście dni przypomina się Pâquis, nad zwierciadlanym stojące jeziorem. Zenonek czasem mi z Wiednia hieroglifami o swoich zabawach pisze. Z tejże samej stolicy przychodzą mi milsze listy od przyjaciela niegdyś mojego w Rzymie, który mi przypomina przechadzki po Willi Róż, marzenia w Kolizeum i wszystkie inne smutne spacery po ruinach Cezarów. Czasem listy jeszcze mnie dochodzą od człowieka, co się moim dziećmi opiekuje — nie bardzo miłe, a ale dosyć pełen nieużytecznych i nie rodzących żadnej nadziei wiadomostek.

Oto, droga moja, za kilka dni imieniny twoje — dzień tyle dla mnie święty. W Thebach go obchodziłem przeszłego roku i stałem przy obelisku Luksoru, który także teraz samotny, zdaje się tęsknić

KI/377

po swoim rówienniku, wydartym z rodzinnej ziemi i przeniesionym świeżo do Paryża… Więc i wieże z granitu jednego wykute rozdzielają się — i idą na wygnanie! Ludziom, co mają nogi na to, aby się błąkać po świecie, trzeba się pocieszać patrząc nawet na obeliski. Co dnia teraz mam jakieś miłe wspomnienie z roku przeszłego.

Kilka dni temu była rocznica naszego spotkania się na Nilu z dwóma braćmi H, — rocznica dnia, któryśmy tak mile razem przepędzili. Wiedząc już, że jakieś łódki cudzoziemskie są w pobliżu, wziąłem strzelbę na ramiona i z jednym Arabem puściłem się przed łódką naszą brzegiem, aby się mięszkańców wiosek o tych cudzoziemcach wypytać. Po godzinie drogi ujrzałem z daleka ich pawilony w jednym z kanałów nilowych i spostrzegłem dwóch młodych w europejskich ubiorach na piasku. Pędem biec zacząłem do nich. Młodszy brat skoro mię zobaczył, także zaczął biec ku mnie — i rzuciliśmy się w uściski zobopolne, dumni ze spotkania się na tej ziemi cudów. Wkrótce nadjechała łódź z Zenonem, którego już mój Arab uprzedził, że znalazłem tych, za którymiśmy ścigali. Wszyscy więc razem, służącym powierzywszy straż łódek, poszliśmy do oddalonego godzinę drogi Dendery. Największy ten po piramidach gmach w zachwyceniu nas pogrążył. Chodziliśmy między kolumnami jak odurzeni, siadaliśmy na ziemi admirując, rozmawiając z litością o wojażerach europejskich, którzy takich cudów wystawić sobie nie mogą. Słowem, nakarmiliśmy oczy, serce i zamknęliśmy do serca dzień pamiątek — tak cudowny, że nawet przyjaźń naszą między nami powiększył. Potem H. zaprosili nas do łodzi na obiad, a my ich na poncz wieczorem do siebie — po księżycu zaś spacer do bliskiego miasteczka Kenneh, gdzie egipskie Almés otaczały nas wiankami po ulicach — między palmami — gdy księżyc w szerokim nilowym kanale odbijał się czarownie. O godzinie 12 w nocy rozjechaliśmy się — towarzysz nasi bowiem już wracali z katarakty, my zaś dopiero jechaliśmy do niej. Łódki ich ze spiewem majtków oddaliły się szybko, wodą niesione, nasz zaś okręcik przeciwko wodzie płynął z trudnością i łamał księżycowe fale. Taki był dzień 19 listop. przeszłego roku. — Teraz przepędzi-

KI/378

łem go smutnie — sam jeden. Prawda to, co powiadają ludzie wschodni, że kto raz tamtego powietrza zakosztował, to jeśli może, nazad tam znów powraca, pomimo wszystkich niewygód ciągłej podróży. Tam tak dziwne i lekkie jest życie, że mi teraz Europa ciemną się wydaje. Poczerniały domy, zgęstniało powietrze, na zwierciadło marzeń ktoś chuchnął i zamglił szkło. — Chciałbym jeszcze raz być na Libanie. Tymczasem we Florencji dosyć mi dobrze. Zeby Filowie wiedzieli, jak mi Zaydler umeblował trzecie piętro swego domu, jak śliczny mam salonik, wysłany pięknym dywanem, z dwoma oknami i ze szklannymi drzwiami, które na ładny i obszerny taras wychodzą, gdzie w lecie nastawiwszy kwiatów można zrobić sobie prześliczny drugi salonik, zasłoniwszy się od słońca płóciennym dachem.

W saloniku moim pozawieszał Zaydler swoje obrazy — te w złotych ramach bardzo się dobrze wydają. Filowie, co znają mego gospodarza, nie pojmą zapewne, jakem się od jego brudu i pyłu mógł obronić — ale powiadam prawdziwie, że salonik mój eleganckiej kobiecie mógłby służyć do przyjęcia gości… naprzeciwko mam maleńki i skromny pokoik, dosyć ciepły, bo na samo południe obrócony… Dalej zaś wschody prowadzą mnie wyżej do małego belwederu. Jest to kwadratowy w wieżyczce pokoik, skąd przez cztery okiem widzę całą Florencją i jej okolice. Z jednej strony zielona dolina między błękitnymi górami, gdzie widać Kaszin aleje — na północ góry piramidalne Fiezoli — mnóstwo domków po górach — te o zachodzie słońca wydają się rzęsistymi karbunkułami, płonące w mgle błękitnej… Na wschód bliższe mi gmachy i kopuły zasłaniają część horyzontu, i wieżyczka śliczna katedralna, jak cacko z cukru, na bladym rysuje się niebie. na zachód widzę góry za Arnem będące — te, najeżone cyprysami jak horyzonty Rzymu, pięknie malują się na łunie zachodu… W tym belwederze często sobie przebywam i dziękuję Bogu, że mi w życiu moim pozwala ciągle coraz to piękniejszymi obrazami karmić oczy i samotności mojej odbiera tym żądło gryzące, ale raczej zamienia ją w słodką melancholiją.

KI/379

Ten sam Bóg pozwolił, że w tych czasach potrzebny byłem i pomocny dwóm biedakom — i zyskałem sobie w nich przyjaciół… Zresztą życie moje dosyć jednostajne. U J. i H. często wieczory przepędzam grając w wista i trochę się zgrywam, ale niewiele, bo po małej cenie gramy. Zainteresowałem tu trochę moją dzikością damy florenckie — i pani Potocka mówi mi często, że gadają o mnie i chciałaby mię poznać, między innymi księżna Survilliers. Ta, spotkawszy mię raz na ulicy z Hermanem P. — żądała, aby mię ten ostatni jej prezentował, i musiałem więc z nią, w karycie siedzącą, zrobić znajomość. Nie wiem prawdziwie, czemu  mi ten świat błyszczący i pusty natrąca się — bo ja z nim żadnej nie mam sympatii. — Teraz zwłaszcza, kiedy od ciebie, droga, nie mam żadnej wiadomości, w każdej światowej rozrywce widzę taką czczość i nudę, że nie mogą się przymusić, aby zapomnieć i nie myśleć o tym, co daleko. a po szalonemu używać tego, co bliskie. — Braknie mi tu bardzo towarzystwa młodych ludzi — nie mam z kim żyć po przyjacielsku, a ci, o których wspominam, choć są bardzo dobrze ze mną, tyle wad mają i taki niedostatek w uczuciowych skarbach, że zawsze między nami są progi do przejścia i nigdy ich nie przestąpiemy.

Zaydler, od 16 lat za granicą będący, jest, ilekroć patrzę na jego postać straszną i zwiędłą, marą, która mię o moją przyszłość przeraża. On, widząc mię często elegancko ubranego, powtarza mi jak dzwon grobowy…. i ja tak niegdyś byłem — a ja odwracam się wtenczas od niego jak od straszydła nędzy. — Nie uwierzycie jednak, jak różnymi sposobami podniosłem z prochu tego człowieka. Zona go opuściła chorego — znalazłem go podobnym trupowi — teraz powoli podniosłem jego czoło, i ci, co go znali pierwej, dziwią się odmianie, a Ok. mówi, żem cud zrobił. A Filom tylko to napiszcie, że ów Zaydler — zrobił sobie piękny czarny frak i spodnie, że ma apetyt ogara, że wesoły, a o nich wspomina jak o aniołach, którzy mu błysnęli litosnymi oczyma w ciemności. Niechaj to będzie dla nich najmilszym wspomnieniem podróży.

Przejeżdżał tędy malarz Brzozowski, z Rzymu jadąc do kraju, i prosił mię, abym się Filom kłaniał. Wielki pittore koni już dawno w swoich stronach. Nic więcej nowego. Skrzypak do Anglii po-

KI/380

jechał i nic o nim nie słychać… Florencja zawsze ładna — i najmilszym podług mnie jest we Włoszech mieszkaniem. — Gdyby nie interes, który mię wkrótce poprowadzi do wielkiego miasta, gdzie są dzieci moje, zostałbym przez całe przyszłe lato w moim ładnym i kwiatami jeszcze bardziej uładnionym saloniku  i belwederze. Bo życie dosyć tanie — i powoli porobiłbym może miłe znajomości. Teraz na pierwszym piętrze domu mojego i na drugim mięszka siedm prostodusznych dziewczynek z matką i ojcem, z którymi już zrobiłem znajomość, aby gadać po włosku. Ale z innych względów bardzo jestem ostrożny, mając zawsze przed sobą widziadło moje straszące — Zaydlera. Ten zasyła Filom ukłony. A ja ściskam cię i całuję, droga moja, a choć ten list późno po imieninach twoich przybędzie, niech ci powie, jak ja ciebie kocham — jakbym chciał kiedy co zrobić, co by ci smutne czoło rozjaśniło i twoje mi przyniosło błogosławieństwo. Bądź zdrowa i nie zostawiaj mię dłużej w niespokojności o ciebie… Filów ściskam serdecznie, Niech wam wszystkim będzie dobrze i niech Bóg czuwa nad wami i nade mną.

Wasz Jul

Na całą zimę zostaję tutaj.

Adres: Aux Messieurs /Messieurs Hausner et Violland/ Banquiers/ ŕ Brody en Autriche
Pour remettre ŕ Madame de Bécu

Stempel pocztowy: Firenze/  Brody 7 Dec. 1837

102. Do matki
Florencja, wtorek, 2 — środa, 3 stycznia 1838 r.

Florencja, 1838, 2 stycznia

Najdroższa moja! Otóż nowy rok, a my sobie niczego powinszować nie możemy — a nie wiem, czego bym ci mógł życzyć, tak wszystko dobre niepodobnym jest prawie do nas. — Melancho-

KI/381

lija jest gościem moim we wszystkie święta i rocznice pamiątek, toteż i tego roku jest ze mną. Coraz cichszy i smutniejszy przyjmuję rzadkie rąk uściski, z którymi przychodzi do mnie małe grono znajomych — i myślą w sobie, że jeszcze kilka nowych roków — kilka świąt — a potem wszystko będzie tak, jak gdyby to życie upłynęło wśród najszczęśliwszych okoliczności — pełne wesela -głośnego śmiechu -różowych kolorów — i jasności.

Wigiliją jadłem z ziomkami — w domu Hermana — na sianie. Sama gospodyni domu dała nam wszystkie dawne potrawy, w których wspomnienia były pieprzem i rodzynkami. Nie wiem dlaczego, ale ciągle myślałem o wilii u prefekta Jarkow., którą kiedyś jadłem będąc dzieckiem. Potem przyszła mi namyśl wielka babuni piekarnia — czeladź spiewająca kolędy — potem wertep krzemieniecki, któremu może winien jestem mój szekspirowski zapał… Nareście dawnym zwyczajem wyciągnąłem źdźbło siana spod obrusa i wyciągnąłem je bez kwiatka. Pani domu, widząc moje zasmucenie, ofiarowała się, że mi drugie wyciągnie; jakoż dobyła mi źdźbło krótkie bardzo, nie z kwiatkiem, ale z kłosem na końcu… Tłumacz więc sobie, droga moja, że dni moje będą krótkie, ale kłos zostanie po nich… ja tak sam tłumaczę i cieszę się.

Wczora na Nowy Rok oddałem kilka wizyt i wieczór przepędziłem u pani Zdzisławowej Z. w gronie ziomków. Ona sama niedawno syna powiła, a ja mu zrobiłem horoskop — bo wiedzą wszyscy, że w mięszkaniu moim mam wieżę astronomiczną, gdzie często z gwiazdami rozmawiam, więc wierzą we mnie jak w astrologa. Od jakiegoś czasu dałem się wciągnąć mimowolnie w świat i już od kilku tygodni prowadzą życie pełne roztargnienia, co mię męczy i nudzi. często, wyszedłszy z towarzystwa, gdzie wiele gadałem, przypomina mi się twój talent, droga moja, bawienia gości i dziękuję Bogu, że mi po tobie trochę tego daru gawędzenia spadło; lecz ta między nami jest różnica, że ty lubisz pobudzać myśli w kole towarzyskim i wyciągasz z niego iskry jak z krzemieni, a ja nieszczęśliwy gawędzę i niczego się nawzajem od ludzi dopytać nie mogę, więc powracam zwykle zmęczony i pozbawiony moich marzeń — bo rozmowa z ludźmi jest to dla mnie pole, gdzie ja moje złote myśli, moje samotne marzenia na zdawkową rozmieniłam monetę i rozsypuję. Skutek ten sam — zawsze moją miłą

KI/382

własność tracę. Tak mię to życie znudziło, że teraz żałuję, żem został na zimę we Florencji — nic bowiem nie pracuję i z rozpaczą myślę o moim 28 roku życia, kończącym się na marnościach światowych. Prawdziwie, że na skrzydłach mi wiek ucieka — i chciałbym zatrzymać lata nie dlatego, abym się jakiego szczęścia spodziewał, ale żeby nie zejść ze świata niepłatnym dłużnikiem. Widzisz, droga, jak to prędko w las poszła nauka o próżnościach światowych, którą bym był powinien z pomników egipskich wyssać. Nie tylko wizyty, ale znajomi moi dręczą mnie mnogimi listami, na które nie wiem, co odpisywać. Tak wystawcie sobie, że nawet szambelan S. z Pizy, gdzie teraz dla klimatu cieplejszego siedzi z żoną, ni z tego, ni z owego wypalił do mnie list esencjonalnie poetyczny — o nachylonej wieży, o Campo Santo — o profesorze prawa — o Dancie — i o wszystkich rzeczach, które jego są. A ja zaś biję się w czoło myśląc nad odpowiedzią — a naprzód nad tytułem, który na wierżchu listu prześwietnemu korespondentowi należy się.

Ale dosyć już skarg… Nie… jeszcze jedna — oto muszę przerwać ten list do mojej drogiej i iść do galerii Pitti, gdzie sześć bab chce mnie koniecznie mieć cyceronem. — Będę więc musiał suszyć głową, aby coś nowego o starych obrazach powiedzieć — bo jeżeli nie, to całe grono, mające za organ księżnę de Survilliers, powie, żem nie zasłużył na reputacją przyjemnego człowieka, jaką mi niedawno te same osoby przyznały. O, tortury! — będę utrzymywał paradoksy, będę błyszczał sprzecznościami, wskrzeszał umarłych malarzy — i to wszystko zje mi ranek, który bym mógł weselszymi zająć myślami. — W galerii tej jest jeden mały obraz, który mi łzy z oczu wycisnął; zapewne go Filowie nigdy nie uważali: jest to malowidło Pawła Veronese, wystawiające Chrystusa, który się żegna z Matką idąc do Jeruzalem, aby umarł. Twarz tej matki, pokora syna, który zdaje się ją przepraszać za to, że ją samą na świecie zostawia, prostota miejsca, gdzie się to pożegnanie odbywa — wszystko mię rozczuliło niewypowiedzianie i kocham malarza, że mu taka myśl, nie wspomniana w ewangelii przyszła do głowy.

Dnia 3 stycz. Otoż przepędziłem wczorajszy ranek w galerii z damami — i dosyć się dobrze zabawiłem. Dziś za to siedzę w domu. Deszcz czarny pada i melancholiczne światło panuje w moim

KI/383

saloniku. Przypomina mi to moje dnie zimowe z domku Pâquis i dziwna jakaś czcza melancholija dręczy mię. Chciałbym się kochać, ale nie mam w kim. Filowie już ci musieli powiedzieć, droga moja, że to jest jedne z najgłówniejszych żądań mojego teraz życia. Gadaliśmy z nimi o tym nieraz, siedząc na balkonie domu St. Łucji w Neapolu, czekając, aby się księżyc pokazał nad Wezuwiuszem i rzucił nam kolumnę światła przez morską zatokę.

Otoż rok przeszedł nowy, a ja się nie kocham — co to będzie? Poznałem tu teraz ładną jak anioła Amerykankę i to był kamień probierczy mojego ostygłego serca. Zdawało mi się zrazu, że to była jedna z Nimf Niagary — podobna do tych widm, które Manfred wywoływał z tęcz nad wodospadami — i już miałem zachwycić ognia z jej błękitnych oczu, kiedy mię odstręczyła od niej jej ciągła wesołość, ciągły prawie uśmiech na rozkwitłych ustach — włożyłem więc znowu jak ptak głowę pod skrzydło i pogrążyłem się w moje sny melancholiczne. Największegom doznał rozrzewnienia czytając poważny, matczyny i pyszny początek ostatniego twego listu, droga moja, gdzie mi piszesz o godzinie siódmej 1809 roku, dnia 22 augusta. Zdawało mi się, że mi stróż mój anioł ze smutkiem opowiadał, jak to było koło mnie w pierwszej chwili życia mojego. Słyszałem, jak po mszy Babunia wchodziła na wschodki domu, koło których rosły dwie topole — słyszałem, jak drzwi otwierała i pytała o mnie… Dzięki tobie za widzenie takie — choć smutne teraz dla mnie samotnego. Cały twój list był mi nieskończenie miły, a zwłaszcza myśl, że nie jestem zupełnie obcy w moim rodzinnym miasteczku, że wróciwszy znalazłbym przyjazne powitanie od osób, między którymi i kilka nieznajomych obaczyłbym twarzy. Wszak to wzgórze między Górą zamkową i Czerczą, gdzie miał biały stanąć kościołek, zawsze czeka na kamień pierwszy i na kilka trumien. — Król bawarski wystawił teraz kościołek podobny i nazwał go pałacem Walhalli. — Niech więc nasze 

KI/384

wzgórze czeka i co roku okrywa się wonną konwaliją, i odbija echami śpiewania słowików, ukrytych w Czerczy zaroślach, a tym czasem synowie Osjana mają mięszkanie w chmurach.

Chciałbym coś zrobić takiego, co by przekonało p. Eleonorę Kom., jak mi jest szacowną jej pamięćo mnie i jak bardzo wdzięczny jestem za przychylność jej dla ciebie, droga moja. Deszcz czarny i …pozbawiły mię myśli i nie śmiem ciężkimi wyrazami do nieznajomych mi z tak daleka odzywać się osób. Ty mię więc, droga, zastąp — i powiedz jej tysiąc i bardzo miłych rzeczy.

Już ciebie muszę pożegnać i złożyć ci na koniec moje życzenia noworoczne, i uściskać Filów także na Nowy Rok, a ten listek niech będzie dla was jak mój opłatek; rozłamcie go pomiędzy sobą i niech każde weźmie część, która się mu należy z mego serca, z moich życzeń, z mojego przywiązania. Jeden pocałunek posyłam wam wszystkim — a ciebie, droga moja, jeszcze ukradkiem, kiedy się inni odwrócą, w nóżkę twoją całuję, na kolanach przed tobą. Addio

Twój Juliusz

Do Filów szanowny mój i ich przyjaciel Zaydler przypisać się życzy, więc mu zostawiam miejsce.

Adres: Messieurs /MMurs Hausner et Violland/ Banquiers/ ŕ Brody (Autriche, Gallicie)
Pour remettre ŕ Madame de Bécu

Stemple pocztowe: Firenze /Brody 25 Jan. 1838

KI/ 385

103. Do matki
Florencja, czwartek, 22 lutego 1838 r.

Florencja, d. 22 lutego 1838.

Najdroższa moja! Oto tłusty dzisiaj czwartek. Florencja pełna masek, powozów, śmiechu, zgiełku, a ja także zabieram się wyjść na ulicę i przypatrywać się zabawom tych ludzi. Nim jednak wezmę rękawiczki i kapelusz, pomówi z wami, bo mi smutno, bo ostatni listek wasz, a zwłaszcza opis zimowej chaty Filów, napełnił mię taką za wami tęsknotą, że się dotąd otrząsnąć z niej nie mogę. Snieg lekki, który dziś w nocy pocukrował dachy tutejsze, przyczynił się do mojej melancholii: wszedłem na belweder i ujrzałem z niego miasto, naszym miastom podobne, wszystkie domy z siwą głową, przyległe okolice jeszcze bielsze i gdzieniegdzie tylko smutna zieloność cichego zimowego drzewa. Dwa lata temu wjeżdżałem do Rzymu, ściskałem Filów i odświeżałem u nich moje familijne uczucia, tak właśnie, jak gdybym kwiaty zerwane i już nieco uwiędłe wstawiał do wody, aby głowę podniosły. Dziś jestem w ulubionym Filów mieście i z chęcią oddałbym im wszystko to, co mię nie bawi, a co malarską Teofila ubawiłoby imaginacją, to jest tę maskaradę włóczącą się po błocie. Oto jeden tłum masek wystawia tryumf Cezara. na ogromnym wozie siedzi jakiś głupiec w laurach od stóp do głów i uśmiecha się dumnie, wysokością swojego piedestału porównany z pierwszymi piętrami domów; przed nim idą Rzymianie z trąbami w nadętych pyskach; przed nimi na nędznej szkapie jedzie jakiś Cocles, jakiś Brutus, który, że użyję kalamburu Szekspira w Hamlecie, nie Cezara w Kapitolu, ale kapitalne zabił cielę, maskowani ci bowiem są  aktorowie albo rzeźnicy. Ci ostatni najbardziej, jak uważałem,

KI/386

skłonni są do maskarad i do przybierania na siebie rycerskich strojów. W Paryżu oni jedni tylko dają z siebie wzniosłe widowisko dawnych wieków w tłusty czwartek, prowadząc wołu Apisa z wizytą do pałacu królewskiego; oprócz tego tryumfu Cezara nie widziałem jeszcze innych tryumfów, włóczących się po Florencji, ale zapewne spotkam się z nimi.

Przyznam ci się, moja najdroższa, że mi w tym kraju tęskno za rozsądniejszymi krajami, gdzie kilka lat przeszłych przeżyłem. Zwłaszcza nudzą mię serca interesowne i głowy bardzo puste tutejszej płci pięknej; wystaw sobie, że w domu moim na pierwszym piętrze mieszka familia ze wsi, prawie chłopska, składająca się ze starego ojca, matki i sześciu panienek. Zacząłem u nich bywać dla włoskiego języka, bo żadna z nich innym językiem nie mówi; zaledwie czytać umieją. W domu ich ze skąpstwem połączony niedostatek. Chcąc te panienki ubawić zaprosiłem je kilka razy do siebie i dałem im mały wieczorek w moim saloniku: tańcowały, jadły ciasteczka i dziwiły się widząc moje eleganckie mebelki, moją lampę, którą dla nich zapaliłem, mój fortepian, moją posadzkę wybitą dywanem. Mój kochany Zaydler, któremu się nie dziwiły, bo brzydki jak diabeł, przepowiedział mi zaraz, że te Włoszki zaczną na mnie siatki zarzucać; byłem więc ozięble grzeczny; aż tu nagle jedna z nich robi mi oświadczenie miłości na wschodach i prosi o moją rękę. Rozśmiałem się tak, że się zatrzęsła moja wieżyczka z belwederem, i zostawiłem zmięszaną Cyrce z otwartą gębą. Dotąd pojąć nie mogą tak śmiesznego głupstwa tej rodziny, przekonany bowiem jestem, że matka sama należała do spisku dziewcząt. Na miejscu tych Włoszek, Sabinek w odwrotnym znaczeniu, dziewczątka francuskie albo niemieckie lubiłyby mię i wspominały długo. jak odjadę; a ja właśnie tego chciałem bawiąc je, aby kiedyś, po kilku latach, wspomniały o mnie, zobaczyły oczyma wspomnień mój salonik, mój fortepianik, moją lampę przed lustrem i powiedziały do siebie: „Jak my się dobrze bawiły u tego forestiere; kto on taki? skąd? gdzie zniknął?” Zadnej delikatności uczuć nie znają tutaj. Wszystko ma jeden cel: złapać cudzoziemca, jeżeli się da, a wszystko wypływa z jednego źródła. to jest, że osądzili już dawno Włosi w swoim sercu, że każdy cudzoziemiec jest Anglikiem, a wyraz inglese znaczy teraz u nich głupi. Otóż po tej deklaracji Włoszek zamknąłem moje drzwi i czekam spokojnie, aż dziewczyna umrze z miłości, bo powiedziała mi wyraźnie, że nie

KI/387

przeżyje ciosu. Ale dotychczas zdrowa i spuszcza oczy, ilekroć mię zobaczy.

Całą tę zimę bardzo się mało bawiłem; przejeżdżała tu pani Komar z córkami, dawna moja znajoma drezdeńska, bywałem u nich dość często; panny dwie zadziwiły całą Florencją swoją pięknością: starsza, podobna do Wenus medycejskiej, zakochana szalenie w bardzo brzydkim Adonisie, choruje z miłości i przypomniała mi wiele dawno znanych polskich dziewczątek, bo tylko Polki tak romansownie kochają i tak się nie kryją z miłością. Angielki także czasem z choroby serca giną, ale cicho, spokojnie pochłaniając wszystko w sobie, podobne różom białym, więdnącym powoli.

Te dwie piękności z matką pojechały już do Rzymu; została mi więc mniej jedna wizyta co tydzień, zostały mi wieczory co środy u księżnej Survilliers, która dla mnie jest nadzwyczaj grzeczną i ujmującą. Zapewne, droga moja, czytając Memoiry wiesz, kto ona jest i dlaczego mi jej grzeczność miła. Co środy znajduję tam koło dobrze dobrane, starające się dowcipem naśladować paryskie zgromadzenia: jedni rysują szkice, drudzy gadają o literaturze i o sztukach pięknych. Muzyka tylko tam nie wchodzi; dobrze, bo gdzie muzyka się wciśnie, zwłaszcza we Włoszech, to zaraz bierze górę i staje się panem zgromadzenia, i zamyka usta, i głowy zasklepia. U Włochów pierwsza cantatrice, c’est un grand homme. Innej wielkości nie znają na ziemi, tylko wielkość gardła.

Tytuł mój: wojażera egipskiego i pielgrzyma Ziemi Swiętej bardzo mi teraz pomaga w towarzystwie; mogę czasem poprawiać Lamartina, czasem nadawać sobie trochę kolorytu i postawy rycerzy Tassa, czasem robić się mistyczną anegdotą, rodzajem Giaura, czasem karykaturując siebie, włażąc na kark wielbląda — słowem, że wyciągam różnymi sposobami korzyści z odbytych wędrówek, a te w moich samotnych godzinach bawią mię jak sen piękny. Lękam się mglistych obrazów przelewać na papier, aby nie straciły dla mnie wdzięku.

Dosyć mi dobrze we Florencji, tylko mi brak jakiej miłej osóbki, co by mię trochę zelektryzowała; ale tego mi zawsze brak było, od dawna — ochwaciłem się. Do Zenona pisałem o płaszczyk,

KI/388

ale go mój list już podobno nie zastał we Wiedniu; ja mu także nie uskuteczniłem dotąd jednego komisu, dla zarazy, która zamknęła port odeski, ale teraz morzem wszystko mu wyprawię. Widuję tu często na obiedzie Saundersa i przypomina mi bardzo Antosię Saundersównę z twarzy: zawsze czysty, ustrojony i przystojny, żyje skromnie, mieszka daleko od środka miasta; obaczywszy go zdawało mi się, żem go już we śnie dziedziństwa ERROR widział, i zdziwiło mię to wrażenie; potem przypisywałem je portretowi, widzianemu niegdyś na ścianie. Słyszałem niedawno u pani Komarowej jednego z pierwszych improwizatorów włoskich, któremu sam zadawałem temata do improwizacji: z jednego nie mógł się wywinąć, drugie, o grobach w Sta Croce, wybornie mu się udało. Smutno mi było patrzeć na poezją, zniżoną do tego stopnia, że się nią ten biedak poeta za obiad wypłacał i cały się pocił improwizując wtenczas, kiedy pani domu i inne osoby poziewały nie rozumiejąc po włosku; przypomniało mi się wtenczas, jakem ja w Damaszku o towarzyszu naszym, księdzu Ryłło, jezuicie, improwizował tragedią burlesque. Zenonek wam kiedyś o tym powie. Dziwnie byłem wtenczas skłonny do improwizacji, bo zazwyczaj głodny od obiadu klasztornego wstawałem. Teraz, Bogu dzięki, co dnia władze imaginacyjne przygaszam i przytłumiam tęgim bifstekiem i wcale jestem niepoetycznym.

Gawędzę o niczym, bo o niczym ciekawym, droga moja, napisać ci nie mogę, chyba o tym, że niedawno, na przypomnienie przeszłego karnawału, zaproszony byłem do domu P. na pączki przez kucharza polskiego robione; że był tu teatr amatorski, na którym osoby z najwyższego towarzystwa popisywały się; że brzydki i zimny dotychczas luty; że mi tęskno i smutno. Bo cóż ja będę robił dalej? zawsze i wiecznie nic nie robiąc? Zycie moje jest ciągle trwającą niedzielą; nie mam nikogo, co by mię ożywił i podniósł trochę.

Zal mi, że nie mam tu Zygmunta K., którego towarzystwo w Rzymie miało dla mnie, umysłowie mówiąc, lekarskie, uzdrawiające skutki. Mój Zaydler ciągle teraz gitarą zajęty, okropnie rzępoli; dobry zresztą gospodarz i bardzo mi sprzyjający. Fortunata zawsze wspominamy gwarząc wieczorem przy kominku.

KI/389

Adieu, droga! Przyszedł do mnie znajomy Teofilów w Neapolu, który się chce koniecznie do nich przypisać, zostawiam mu więc miejsce i całuję_ ciebie serdecznie z całej duszy mojej i polecam się jak memu opiekuńczemu aniołowi na ziemi.

Twój Juliusz

Filów kochanych ściskam, niech im skowronki wiosenne śpiewają nadzieje.

104. Do matki
Florencja, poniedziałek, 2 kwietnia 1838 r.

Florencja, d. 2 kwietnia 1838 r.

Najukochańsza moja! Dwoma twoimi listkami rozwidniłaś mi ten miesiąc — tak że uczynił się prawie jasny jak te, które przepędziłem na Wschodzie. Dzięki ci, droga moja. Korzystłabym natychmiast z wolnych skrzydełek, aby przelecieć kawałek błękitnego morza, dotknąć piórami szczytu Alp śnieżystych — i powędrować jeszcze dalej — gdyby mię nie zatrzymywały tu jeszcze nie dokończone moje prace; przyrzekłem bowiem sobie, że z próżną teką ni pojadę do wielkiego miasta piszących wariatów. Doznaję prawie wyrzutów sumnienia, żem dotąd nic ani o piramidach, ani o grobowcu Chrystusa nie napisał. Ale jak mówi dawna piosneczka: Serce nie sługa, nie zna, co to pany etc., tak ja o mojej imaginacji powiedzieć mogę. Zrobiłem postrzeżenie, że dla nas, ludzi spod zimnej gwiazdy Niedźwiedzia, Włochy są antyimaginacyjną krainą. Mój starszy i wielki Pierwszy, bawiący tu dawniej, przez lat kilka nic nie napisał i dopiero przybywszy między błędne żurawie zaczął spiewać i rymy lać obficie. Z tego wnoszę, że imaginacji potrzebne jest ojczyste powietrze — potrzebna jest także atmosfera napełniona westchnieniami ludzi czujących i oświeconych — potrzeba nareszcie trochę poklasków, trochę cienia drzew niepospolitych i smutnych, jak są

KI/390

laury, a w niedostatku tych sosny i jodły litewskie. Tego wszystkiego braknie tu… więc dobranoc marzeniom.

Ciekawa jesteś, droga moja, nieco detalów o księżnie Sur. — ta, o której pisałem, jest córką Józefa, a wdową syna Ludwika — mała osóbka, bardzo mała, z twarzą dosyć przyjemną, bardzo bogata, bardzo wielka amatorka sztuk pięknych, dosyć dowcipna, ale czasem nieśmiała w rozmowie, przynajmniej ze mną. Jest to jedyny dom florencki, gdzie bywam — wciągnięty bowiem jestem i dotąd wciągany natarczywie i uprzejmie. Ilekroć wychodzę, powtarza mi po kilka razy: kiedyż się zobaczemy — przez inne damy przypominać mi każe po kilka razy na tydzień swój wieczór środowy — wymawia mi, ilekroć nie przyjdę — słowem, że traktuje mnie z wielką dystynkcją i zdaje się, że mnie lubi. Cieszyła się bardzo ostatni raz, kiedy do niej do loży przyszedłem, i zatrzymała mnie przez cały akt Normy, z czego nie bardzo był kontent Herman P. kochający się w niej bez nadziei — a mnie bawiły jego oczki tatarskie, świecące w głębi ciemnej loży jak ogniki — w nieruchomej i bladej twarzy. Przy niej znalazłem, moją dawną  uszczypliwość w rozmowie i dziwi mnie to, bom sądził, że już się jej byłem pozbył na zawsze, przez pięć bowiem lat i więcej poważność jakaś zastąpiła była jej miejsce. Biada temu, którego w towarzystwie osądzą za przyjemnego człowieka — musi potem wszystkie zakamarki rozumu otwierać i wypuszczać z nich na świat władze, które trzymał za kluczem jak wariaty, aby nie chodziły po mieście. Niech cię ta uwaga przekona, droga moja, że umiem rozróżnić złe od dobrego i że tylko w ostatniej potrzebie używam moich szkodzących władz.

Powiem ci, droga, że na wieczorze u Pot., gdzie się znajdowała księżna, miałem z nią długą rozmowę, radząc jej, aby przemieniła trochę postać swoich wieczorów, i zamiast tłumu napełniającego salon, żeby usiadła na kanapie, gościom wkoło usiąść kazała i wzięła berło rozmowy, kierując ją zgrabnie i rządząc nią jak Eol wichrami. Spytała mię, czy się zgodzę być mistrzem ceremonii? Odpowiedziałem jej coś nieznaczącego i znów dalej z maleńkimi pochlebstwami wykazywałem jej różne dobre skutki tak urządzonego towarzystwa, a na koniec powiedziałem jej, że znałem osoby dwie na świecie, które doskonale prezydować rozmowie umiały. Wten-

KI/391

czas z wielką natarczywością księżna wypytywała mię o nie — musiałem jej nareszcie powiedzieć, że ty, droga, jesteś jedną z nich. — Bywam u niej czasem z rana — wtenczas zastaję ją rysującą pejzaże i na rozmowie z nią przepędzam miłą godzinę. Pokój jest pełny medalionów, portretów, biustów familijnych. Ze dwadzieścia przynajmniej bogatych sztambuchów pokrywa stolik. Jakiś zapach dawnej wielkości napełnia buduar kobiecy.

Otoż to jest wszystko o niej i o mnie. Niepodobna ci opisywać wszystkich rozmów o niebieskich migdałach — wstydzę ci się opisywać szarlatanerii, której używam czasem, abym jej nieznacznie pokazał dar twój, to jest moje pańsko-eleganckie wychowanie. Czasem szkic ruiny w Egipcie, pokazany zgrabnie, przekonywa ją fałszywie, że gdybym chciał, to bym był malarzem. Raz na wieczorze u P., kiedy była księżna w drugiej sali przy kolacji, doszła ją jakaś fantazja Szopena, grana z melancholiją na fortepianie i zgrabnie ucięta w tym miejscu gdzie trudniejszy pasaż odkryłby spod skóry wołowej moje oślątka uszy. Ale spostrzegam się, że ci tutaj czynię prywatną spowiedź — i może nie znany ci jeszcze rys mego charakteru odkrywam, to jest, que je pose quelquefois devant le monde, jak gdyby do portretu, to jest en trois quatre. Żadna pasja nie odkrywa mojej draperii, żaden wicher nie rozwiewa mi włosów, żadna skra nie błyszczy mimowolnie w zrennicy. Aż mi wstyd, że takim jestem — ale to nie moja wina. Ale już dosyć o tym.

Dziękuję Filom za listy. Z Fila wiejskich opisów jakaś dziwna poezja Kochanowskiego wytryska i wprawia mnie w dumania. Już sobie ułożyłem w imaginacji obraz ich domku, już widzę grobelkę, staw, pasiekę — chciałbym tylko, żeby mi słoneczne punkta topograficzne opisał, dotąd bowiem nie mogą mieć dokładnego wyobrażenia miejsca, dopóki nie wiem, przez które okno słońce zaziera do jakiego pokoju, gdzie tonie? czy nad łanem, czy nad lasem?

Wynalazł teraz jeden astronom w Anglii kalendarz przepowiadający pogodę i deszcz na cały rok — umieszczono jego przepowiednie na 15 dni marcowych naprzód w gazetach i sprawdziło się co do joty. Komisja uczonych ludzi w Paryżu zajmuje się roztrząśnieniem tego wynalazku — jeżeli okaże się proroctwo prawdzi-

KI/392

we, gospodarze wiejscy, jak Teofil, szczęśliwi będą, a ja postaram się, aby ten kalendarzyk jak najprędzej w Pereniatynie błękitną okładką spoza lustra wyglądał — pod wiankiem przeszłorocznym z kłosów i bławatków.

Nie skarzcie się na waszą zimę, bo i tu oto już kwiecień, a ja jeszcze na kominku muszę ogień zapalać wieczorem, abym niemarzł w ręce grając na fortepianie lub pisząc. Co się tyczy fortepianu, przez tę zimę znaczne poczyniłem postępy w czytaniu nut, ale Foka przeklinam, że mnie gamy, prostej gamy nie nauczył. Biegłości mi płynnej braknie i dlatego ludzie, którzy się na czuciu  nie znają, a tylko sypanie grochu w grze wielbią, nic nie uwielbią w moim melodyjnym talencie. Czy zna Sylka koncert z krakowiaka Szopena? Prześliczny, ale trudny jak diabeł. — Mówią, że się Szopen z Marią Wodzińską, a niegdyś moją Marią, ożenił — może poszła za niego trochę z przyjaźni do mnie, bo  mówią ludzie, że Szopen do mnie jak dwie krople wody podobny. Jak to sentymentalnie pójść za człowieka podobnego temu, którego się pierwszą miłością kochało. — Stałość i niestałość harmonizują się z sobą w takim zdarzeniu — i podług Swedenborga, już w niebie nie z dwóch, ale z trzech dusz robi się jeden anioł po śmierci. Ale w tym przypadku niech Marysia na mnie nie liczy; wolę się do innej jakiej światłej istoty w niebie przylepić — dla niej dosyć Orfeusza. Skrzydła tego anioła będą z siedmiu pedałów, a z klawiszów ząbki. — Miło mi, że Sylka nie zapomniała mojego walca — dopiero po odebraniu twego listu, droga, gdzie mi piszesz, jakeś uścisnęła Chudobę, przypomniałem sobie o tym walcu i zaraz sobie zagrałem go na fortepianie, aby grać to, co wy gracie, aby słyszeć to, co wy słyszycie. — Takim sposobem znajduję jakiś mistyczny sposób połączenia się z wami — i przychodzi mi na myśl jeden wiersz z jakiejś mojej poezji: „Pomiędzy nami lata biały gołąb smutku — I nosi ciągłe wieści”. — Piszcie jeszcze tutaj do mnie, drodzy moi, bo nie spodziewam się, abym przed dwóma miesiącami stąd wyruszył. — strach mi zmieniać miejsce, lenistwo pakowania zatrzymuje także.

Sylka, protektorka Eglantiny, wypchnęłaby mnie gwałtem i zapakowała na statek parowy — ale ja się ociągam z tą chwilą,

KI/393

w której będę musiał, jak mówi Konrad W., „I przepraszać za wszystko, co ucierpiała dla niego”.

Listy  między nami rzadsze są teraz — ona już utraciła nadzieję powrotu mego, a ja niechcę jej ożywiać na nowo. Może to egoizm, ale nie chce mi się w domu Pâquis znów zastrząc i głowę włożyć pod skrzydła jak łabędź senny — przelecę więc tylko przez ciemną aleję kasztanów i platanowych drzew — i pójdą dalej. Mogiłka na Pčre Lachaise, w której leży mój młody przyjaciel, suchotnik Z., przyjmie mnie zapewne z cichą radością — i mnie też najmilej, bo najsmutniej, będzie usiąść na niej i podumać o pięcioletnich wędrówkach. Zbierze się więcej lat i wędrówek, i łez i wspomnień, aż mi Bóg usiąść pozwoli pod tą śliweczką, która na grobie dobrej mojej Babki teraz zapewne stoi, białymi kwiatami okryta.

Bądź zdrowa, droga moja — wpadłem na jakiś ton smutny mojego serca i uważam to, że tak zawsze się dzieje przy końcu listów moich — ale łatwo mi znaleźć rozwiązanie tej psychologicznej tajemnicy: kończąc listy, smutny jestem zawsze, jak gdybym się po długiej rozmowie z przyjacielem rozstawał.

Addio, droga — bądźcie zdrowi — Filostwo moi kochani. Wszystkim wam niech słońce wiosenne zaświeci — i pszczoły wasze niech wam zabrzęczą wesoło. Adieu.

Wasz J.

Adres: Aux Messieurs /MMurs Hausner et Violland/ Banquiers/ ŕ Brody (Autriche, Gallicie)
Pour remettre ŕ Madame de Bécu

Stemple pocztowe: Firenze/ Brody 16 Apr. 838

105. Do matki

Florencja, sobota, 19 maja 1838 r.

Florencja, 19 maja 838 r.

Najdroższa moja! Oto jeszcze moje marzenia nie ubrane w ciało trzymają mnie tutaj  i nie wiem prawdziwie, kiedy stąd wyruszę — dałem bowiem sobie słowo, że do moich znajomych i kole-

KI/394

gów z niczym nie powrócę. Tymczasem Florencja smutna dla mnie jak grobowiec…

Przywykłem widzieć zawsze wiosenne słońce, rozwijające się drzewa — w obudzeniu się tym nierazmelancholicznie mię ogarniały tęsknoty. Zdawało mi się, że jestem z rodzaju węży, zmieniających skórę i szaty. Tego roku ciągłe deszcze, niebo żelaznego koloru — rozwinęły się drzewa bez żadnej w sobie radości, dlatego tylko, że przyszła na nie życia godzina, nigdy prawie słońce nie uśmiechnęło się patrząc na białe i różowe jabłonie. Z belwederu mego widzę dolinę Arna przez wstęgi, przez warkocze deszczowe; od dalekiego morza płyną i coraz nowe nadpływają chmury. Morze te, co takie dla mnie było przyjaźnie błękitne, co okręt mój kołysało jak sennego łabędzia, teraz przysyła mi tylko smutki — i chce, abym ze splinu umarł. Nie dziw się, droga, że tak wyrzekam — od dawna moje przyjemności przywykłem czerpać z błękitnego nieba i od dwóch miesięcy nie widzę gwiazd, chociaż teraz Orion — konstelacja podobna do lutni ERROR, którą ja ukochałem widząc ją w pustyni nad moim namiotem — musi być na samym szczycie nieba i wiem, że się chce ze mną zobaczyć. — Po deszczu więc z parasolem chodzę po smutnych ulicach jak mara piekielna; często nuda napędza mię do pracy, ale wiecie, że między dziewięciu muzami nie położono nudy. Bogini tej nie widziałem w Partenonie — musiała się urodzić z popiołu bogów greckich. Może też święty Paweł roznosząc ewangelią ożenił się był tajemniczo z panną Minerwą i zostawił nam nudę, córkę tego małżeństwa-

Co jeszcze pomnożyło moją melancholiją, zrozumiesz, droga, jak przeczytasz wyjątek następujący z listu Eglant.: „Nous avons quitté les Pâquis pour n’y jamais rebvenir: il y a huit jours que nous habitons la ville, il y en a quinze que j’ai pris pour jamais congé de cette maison et de ce jardin, dans lesquels pour quelques roses j’ai cueilli des boisseaux d’épines. J’ai habité votre chambre jusqwu’au dernier moment et j’ai fait brűler notre pavillon pour que personne autre ne s’y mette ŕ l’ombre; j’ai pris le chevre-feuille planté par vous et ils est tout en feuilles maintenant; il orne avec d’autres vases une jolie terrasse sur le haut de la maison que nous habitons; de cette terrasse on découvre un panorana magnifique…” etc…

KI/395

Droga moja, nie wiem, czy ty pojmiesz, jaka mnie od tych kilku słów napadła tęsknota — więc już, wróciwszy do Genewy, zamiast przywitać się drzewami ogrodu, gdzie sobie przez trzy lata marzyłem  — zamiast odpocząć w pokoiku, gdziem przywykł był leżyć spokojnie — zamiast tej melancholii, jaką by mię przeniknął widok miejsc, gdziem latał po murawach za młodziutką Marią, co mię kochała krótko, ale mocno, jak zazwyczaj młode polskie dziewczynki kochają — zamiast tego wszystkiego znajdą dóm w mieście czarnym i posępnym. Ogród mój dawny przez sztachety żelaznej bramy zobaczę — napełniony innymi dziećmi może, co będą jak dawniej odsyłały sobie wolanta po błękitnym powietrzu . — To smutnie… O, nie wrócę już więcej do Genewy, a nawet na krótko wrócić smutno mi będzie. Ja chciałbym latając uczynić, żeby się wszystkie miejsca zasuszały, kamieniały w takiej postaci, jakimi je zostawiłem, i żebym kiedyś drugą podróż mógł rozpocząć pełną pamiątek — lecz niestety, wszystko się odmienia.

Jak król egipski każę sobie historią moich pamiątek niezrozumianym językiem na obelisku napisać i na grobie postawić, abym obudziwszy się po roku filozoficznym (bagatela — 14 000 lat; inni mówią żejeszcze zero dodać potrzeba) mógł wszystkie moje wspomnienia na granicie odczytać, i dopiero nauczywszy się ich na pamięć, nową wędrówkę życia rozpocznę.

Hieroglifek pierwszy ciebie mi przypomni, droga moja, i może mi łzy czytać dalej nie pozwolą. — Przypomnienie o tobie czczość mi rzuci na wszystkie inne pamiątki — jak teraz często mi pokazuje błahość wszelkich innych smutków i tęsknot. — Przyjechał tu wiolonczelista, który często w Rzymie do kwartetów Wańskiego używał — jak zawsze oryginał — dwa wieczory przepędziłem w jego loży na teatrze, ma bowiem teraz lożę i wcale już nie tak skąpo żyje jak pierwej — zawsze rysuje portrety. Zabawi to Filów — był w Rzymie i tam go zaraz jego olbrzymie Nimfy otoczyły. Wański nasz w Anglii.

Mam do Fila prośbę: oto, aby napisał do Zenonka, towarzysza mojej podróży, jeśli wie, gdzie się teraz znajduje, aby mu napisał, że grobowy jego kamień, dwa kominki marmurowe i obrazy, i paka czekają dotąd na okazją do Odessy — albowiem od 5 Septembra

KI/396

żaden dotąd okręt nie odpłynął, a to dla zarazy pierwej, a teraz nie wiem, dlaczego. Zaręczcie Zenonka, że to spóźnienie nie z mojej winy pochodzi — niech wreszcie dowie się w Odessie, czy prawdę mówię, i niech wie, że na tym bardzo cierpię, że mu tak rychło, jakbym chciał, usłużyć nie mogę. Mięszka on prčs de Tulczyn ŕ Sokołówka. 

Chciałbym ci coś teraz, droga, z detalów życia mego napisać. ale tak wszystko pusto wkoło mnie, że nie wiem, czy wszystko, co mi się przytrafiło od miesiąca, na zapełnienie dwóch frazesów wystarczy. Oto święcone jedliśmy u Hermanów, na którym mała nas była liczba — i mało jakoś wspomnień obudziło w nas to święcone. Tak łatwo jest zimno rozrzucić na serca ludzkie, tak łatwo jednej osobie wszystkie inne poziewaniem zarazić. — Zadnej więcej fety, żadnego wieczoru — para obiadów zaproszonych i wszystko już — i cała zewnętrzna scena, co mnie otacza, na tym się kończy. O życiu moim wewnętrznym także niewiele więcej mógłbym napisać. Poczernionych atramentem kilka kartek, romans oczyma w kościele, ciągłe szukanie ideału, nad którym już wypatrzyłem oczy i zdarłem wiele podeszew, i to wszystko. Kilka smutnych wiadomości, jak ta, że autor piszący niegdyś o stu sławnych ludziach umarł — ów to niegdyś, co powróciwszy z wojażu do Wilna zadziwiał wszystkich krojem, fraka i formą spiczastego kapelusza, a dziś — pod kamieniem cmentarza Pčre Lachaise, zmęczony pracą robienia wielkich ludzi z niczego, spoczywa. Wiadomość smutna, że Adam, chcąc zarobić na kawałek chleba, dramę po francusku napisał i wyznał sam, że ją pisał jak szewc, co szyje buty, aby wyżywić żonę i dziecko — że pisał bez zapału, a teraz przechodzi męki tych autorów, którzy z nieznanym imieniem chcą reprezentacją dla pierwszego dzieła na scenie otrzymać.

Czy znasz, Mamo, list George Sand o tej dramie czy dramacie — dosyć zimny, wszakże dosyć dla Adama przychylnie napisany? — Czy też, droga, znasz panią Sand — i o jej romanse


KI/397

lubisz? ona dla mnie jest największym(?) francuskim poetą — i podług mnie daleko przewyższyła panią Staël. Spotkałem ją raz ubraną po męsku na statku parowym na Genewskim Jeziorze, ale tak serce moje miałem wtenczas innymi rzeczami zajęte, żem się do niej nie zbliżył. A kto wie, czy w tej chwili słowa jej nie mogłyby nadać innego kierunku moim uczuciom — serce moje wtenczas było jak glina miękka i zdatna do przyjęcia innego kształtu. — Teraz już późno na wszystkie metamorfozy. Mam jednak jeszcze jeden sen blady, który mi jest nadzieją i bańką z mydła, na którą dmucham — jeszcze nie pękła!

Cożkolwiek bądź, muszę się wyrwać z tej dżdżystej Florencji, chociaż tu raj prawdziwy dla ludzi ze szczupłym dochodem, ale raj materialny, prowadzący za sobą dziwne uśpienie władz umysłowych. To dziwnie, że ja, co ze łzami prawie wyjeżdżałem z libańskiego klasztoru, gdziem tylko dni czterdzieście jak na pokucie przesiedział, a takiej wyjeżdżając doznałem tęsknoty, jak gdyby mi było życie z tymi dobrymi mnichami przepędzić: i czuję, że z Florencji bez żadnego żalu wyjadę. Pierwszy raz mięszkanie moje nie przywiązało mię do siebie — choć bardzo ładne i poetyczne. Osoby przyjaźne mi — nie utonęły mi w sercu. Słowem, jest to dla mnie dziwny fenomen ta oziębłość dla wszystkiego i dla wszystkich. Czy to już starość? Lecz ja tak mało używałem serca mojego, że jeszcze młode być musi.  — Chciałbym się znów odhartować w jakiej nauce suchej i dającej mi co dzień  nowezagadki, jak matematyka. Ten, kto doznał przesycenia idealnych marzeń, zrozumie i pojmie tę żądzę … mi tęskno prawie za najsuchszymi godzinami życia, za moją niegdyś biurową pracą, prawdziwie, że władza moich zachwyceń zwariowała. — Lecz dosyć jest tak pisać o niczym — nie przeto, aby mi to gawędzenie z tobą niemiłym było, lecz że tak pisząc boję się, abym nie zasłużył na te smutne: „A dobrze ci tak, a na co?!…” Skończ sama, droga moja, tę wymówkę: na co poleciałem jak pliszka nad szerokie morza, kiedy dosyć szerokie były dla mnie stawy trzciną obrosłe; na co się zakochałem w Wenerze Medycyjskiej; na co się zapatrzyłem na posąg Danta stojący w Santa Croce; dlaczego pokochałem orły gubiące się w szczelinach lawin szwajcarskich; na co strząsałem owoce Hesperyd, na poma-

KI398

rańczach wschodnich rosnące, kiedy mogłem tylko spokojnie iść do Zołobów albo nad Łysą Górę i strząsać sobie przezroczyste maryny w naszych rodzinnych ogrodach? Wyszedłem był na szeroki gościniec i ten mię odprowadził daleko, nie wiedzącego, gdzie idę — a teraz wędruję przy blasku słońca umarłych… Niech mi twoje błogosławieństwo towarzyszy. Zycie jedno stracone jest tak małą rzeczą, że nie warto żałować, kiedy stracone na niczym.

Addio, droga! Kochaj mnie zawsze i pamiętaj o mnie z tęsknotą. Chciałbym być twoją pociechą jakimkolwiek sposobem — choćbym się o nim miał od aniołów dowiedzieć. — Addio. 

Twój J.

Filów ściskam tylko — lecz oni wiedzą, ile w każdym liście do nich należy. Kto by myślał z tych słów, że moje listy to skarby, z których wszyscy biorą, ile się komu podoba.

Adres: Aux Messieurs /Messieurs Hausner et Violland/ Banquiers/ ŕ Brody (Gallicie, Autriche)
Pour remettre ŕ Madame de Bécu

Stemple pocztowe: Firenze/  Brody 31 May 38

106. Do Eustachego Januszkiewicza

Florencja, pierwsza połowa czerwca ? 1838 r.

Mój Eustaszku, niech serce twoje skłoni do mnie to, że posłuchałem rady i że pisałem prozą, bez żadnych wyskoków imaginacji, nie pozwalając sobie żadnych opisów, żadnych wykrzykników, spokojnością hamując egzaltację i ubierając wszystko w szaty Chry-

KI/399

stusowe. Może ci kilka scen tego poemaciku uśmiech wyciśnie przypominając Emigrację. Wreście jest to zidealizowany Sybir — ja sam zidealizowany, a wszystko razem jest tylko nastręczeniem kilku obrazów dla malarza, jeśliby się taki zjawił w Polsce.

107. Do matki. Florencja, wtorek, 10 lipca 1838 r.

Florencja, d. 10 lipca 1838 r.

Najdroższa moja! Dawno już nie pisałem do ciebie, bo w tym miesiącu miałem różne zatrudnienia, które mnie naprzód szałem, a potem napełniły czczością. Zaczynając ten list nie wiem, jak pisać, bo się boję, abym otwartością moją nie zgrzeszył i nie obraził tej delikatności, jaka się w stosunkach listownych z tobą, droga moja, znajdować powinna; a na ten raz chciałbym, abyś była młodym chłopcem szalonym, jak ja jestem w chwilach ekscentrycznych życia mojego, wtenczas kiedy wychodzę ze zwyczajnego omdlenia i lenistwa władz moich, kiedy wreszcie znajdę sobie jaką Fornarinę, piękniejszą od tej, którą malował Rafael; kiedy pomimo przestróg rozumu zakocham się z całą pasją serca mojego, owinę moje bóstwo w idealne szaty i nareszcie z rzeczy pospolitej bardzo zrobię romans kończący się łzami, a tak głębokie zostawiający wrażenie, że pamiątki jego wystarczą na zapełnienie marzeniami wszystkich mglistych dni zimowych, które jeszcze trzeba będzie przebyć na ziemi.

A tu niech się Sylka nie uśmiecha, wspomniawszy sobie na moje rzymskie bóstwo; bo dziewczynka, która mnie teraz lubiła, odpowiadała zupełnie pięknym włoskim okolicom — oczy jej, szafirowe przy świetle wieczornym, czarnymi stawały się w dzień przy słońcu, jak kamienie w powieściach wschodnich; kształtna, wysmukła, z różowymi ustami, wyższa trochę od Sylki, trochę podobna do niej; nieco zimna z chatrakteru; coś czystego miała w charakterze, co ją zbliżało do nimfy mitologicznej i do najady, której mięszkaniem są strumienie.

Otoż admirujcie moją moc charakteru — zamiast ugrząść we Florencji i przemienić się w jaki laur zaczarowany: wyjeżdżam 25 t.m. do P., albowiem wysłałem tam przede mną jedno moje

KI/400

maleńkie dzieciątko, które już w tych dniach musiało się na świecie pokazać; nie wiem, jaki będzie los jego, i bardzo ciekawy jestem, czy mu się powiedzie na świecie, zwłaszcza że mu zamięrzam wkrótce za przyjazdem ERROR nowych dać bracioszków. Pierwszy z tych chłopczyków, którego już puściłem z opieki, nazywa się Anhelli. Melancholiczną i trochę Chrystusową ma twarz, wielką prostotę w ubiorze i niepodobny jest do niczego.

Zaczynam więc znów życie mniej ospałe i więcej dla mnie ciekawe będą dnie i godziny; interesują mnie także moi dawni znajomi, których od pięciu lat nie widziałem; jeżeli źle mi będzie między nimi, uciekam znów w góry Alpejskie albo Pirenejskie i osiadam w nich na zawsze jak pustelnik. Otóż takie są w kilku słowach moje zamiary  na przyszłość. Pod koniec mojego pobytu wszystkie miejsca wydają mi się milsze. Okoliczności tak się składają, że opuszczając każdy kraj żałuję go, bo mi pod koniec dobrze w nim być zaczynało; tak się dzieje i z Włochami: od trzech miesięcy wybieram się z nich w drogę i wybrać mi się nie chce. Teraz wreszcie naznaczyłem dzień wyjazdu i już sam siebie nie zawiodę. Boję się nareszcie tego dziwnego zakochania się w prostej dziewczynce, które mię nareszcie mocy charakteru pozbawić by mogło i do jakich szaleństw przywieść; mnie, który dotąd na uwięzi trzymałem serce moje i czystsze życie wiodłem niż inni, znajdując w tym jakąś dumną pociechę dla duszy. Widziałem, że to dziwiło Teofila, kiedyśmy byli w Rzymie, i że mnie miał za oryginała nie do naśladowania.

Natura moja jest pełna błyskawic — najwięcej dni ciemnych, lecz czasem wplatają się dnie ogniste różnego koloru, które mi potem świecą w pamięci. Z tych wszystkich świateł zrobię sobie kiedyś wianek na czoło i tak zostaną.

Co ty powiesz, droga moja, na ten list dziwaczny? Nie mam żadnego przyjaciela, któremu bym o wszystkim mówić mógł otwarcie, więc niech te listy zastąpią mi wszystko: od tylu lat pisane co miesiąca, muszą być najlepszą historią życia mojego; z nich musisz znać mię lepiej, niż ja sam siebie, bo nigdy żurnalu nie piszę i nie wiem, jak się i o ile od siedmiu lat przemieniłem w sposobie czucia i pod względem rozumu. Jeżeli widzisz, droga, co

KI/401

zdrożnego we mnie, jaką fałszywą dyrekcją myślom nadaną, ostrzeż mię, bądź mi przewodniczką, światłością w drodze. — Już cię dawno nazwałem dziesiątą muzą moją. 

Porzucam więc Florencją, mój salonik z fortepianem, gdzie mi tak nudno schodziły smutne i dżdżyste dnie zimowe, mój ganek, gdzie dwie chude stoją pomarańcze, albowiem od dzieciństwa uważałem, że moje drzewa nigdy nie rozkwitały, może dlatego, żem nadto patrzał na nie i mój wzrok ma palącą własność. — Porzucam mój belwederzyk, gdzie w zimie dla zimna, a teraz dla gorąca siedzieć nie mogę, bo jest jak latarnia — i nie żal mi  tego wszystkiego, choć wiem, że w P. będę musiał w jednej maleńkiej stacyjce pomieścić siebie i manatki moje; ale za to więcej mieć będę towarzystwa, więcej zachęcenia do pracy, więcej porady. — Teraz nie miałem nawet jednej osoby, której mogłem się zapytać, czy moje nowe dziecko głupie jest, czy rozumne, albowiem sobie nie wierzę — i niespokojny jestem; nie tak jednak, aby mi to sen odejmowało. — O nie! daleko mię bardziej dręczy ta myśl, że Florentynka moja opuszczona może w przeznaczeniu życia mojego jest ostatnią, że może reszta dni moich skazana jest na suchą nudą wdowiego życia; że może nie trzeba było tak prędko zrywać ostatniej róży. Niech się stanie jednak, jak się Bogu podobało; widziałem nawet przestrogę Jego w małym zdarzeniu: oto przeszłego wtorku wziąłem jednokonny tilbury i pojechałem z moją Fornariną do Pratolino; Filo zna ten ogród angielski; lataliśmy po murawach; klomby róż, między ciemną zielonością błyszczące, przypomniały mi Julinki — wchodziliśmy odpoczywać  o południu do grot, w których mruczały strumienie; słowem; dobrze mi było i sądziłem się nowym Numą z Egerią; ale koniec tego dnia wcale nie odpowiedział początkowi — wracając koń mój w kabriolecie wziął na kieł i poniósł; widząc niebezpieczeństwo wywróciłem umyślnie i tak szczęśliwie, że zostaliśmy na ziemi, a koń z przednimi kołami poleciał; nic złego się nie stało ani mnie, ani mojej miłej, która na mnie upadła; kabriolet się popsuł, koń się pokrwawił,; zapłaciłem za szkodę kilka skudów — i tak się skończyło; dobrze, że bez żadnego przypadku, nawet bez siniaka; to mi potwierdziło, że nieszczęśliwy jestem do

KI/401

koni, ale że od nich nie zginę. Widzicie więc, że można w Azji i w Afryce wojażować bez żadnego niebezpieczeństwa, a na drodze do Pratolino można się spotkać z królową ostatecznych przestrachów, jak Pismo święte mówi. Niech cię tylko, droga moja, ten mały wypadeczek niespokojnością nie nabawia, bo takie rzeczy, jeśli się źle nie kończą, to uczą ostrożności. A wreszcie, to mi zapewnia podróż spokojną i szczęśliwą, albowiem jest to jakby jaki dług zapłacony nieprzewidzianym wypadkom.

Nie troszcz się o mnie, droga, bo mi wystarczy, jak się spodziewam, do końca roku z tym, co mam; spodziewam się, że rachunki moje dobrze także pójdą z opiekunem moich dzieci. Co do braci H., towarzyszów mojej podróży, o tych nie wiem, gdzie są , i zapewne się z nimi aż w pozaprzeszłym roku zobaczę. W mieście, do którego jadę, pełno było teraz zyskownych spekulacji na akcjach, co mi dało myśl, że gdybym miał co grosza w ręku, mógłbym ostrożnie go sobie przysporzyć i na wszelki wypadek mieć w kieszeni; pomyślcie o tym — ale tylko otwarcie ze mą i bez wszelkich ceremonii. — Chciałbym jakimkolwiek sposobem coś sobie zarobić, ale możem się nie zdał do tego i z przedsięwzięciami moimi będzie jak z tymi kwiatami, które pomimo to, że je podlewam, nie rosną.

Spieszę się z zakończeniem listu tego, aby się na dzisiejszą pocztę nie spóźnić i jeszcze o dzień nie przedłużyć twojej niespokojności. Ale ty wiesz, droga, że ja się rozważnie prowadzę i wszelkich niebezpieczeństw z dziwną zręcznością unikam.

¨Mieliśmy tui na świętego Jana piękne fety, iluminacje, fajerwerki, biegi konne itd. Wszystko to Teofilowie na swoje oczy widzieli, więc ich opisywać nie będę; wreszcie wiecie, że ja nic nigdy nie opisuję, bo przekonany jestem, że to są słowa stracone i niczego nie uczą; mówię ci więc tylko, droga, o zatrudnieniach moich, o nadziejach, z których jedne gasną, drugie się zapalają, o burzach serca mojego; a powinienem bym ci tylko mówić o wielkim przywiązaniu moim dla ciebie, o miłości, która się ciągle powiększa przez wdzięczność za wszystkie dobra, którymi mnie obsypujesz, droga moja! czuwająca nade mną! Odebrałem twój listek i potrzebny mi był, boś mi się w jakimsiś śnie strasznym była zjawiła,

KI/403

i wstałem zimnym potem oblany, myśląc o tobie. List twój, we dwa tygodnie po tym śnie odebrany, był mi wielką pociechą.

Addio! Snij mi się droga, ale w miłym śnie jakim, abym widział twarz twoją uśmiechającą się do mnie i żeby mi to odświeżyło serce na długo… Całuję ciebie, droga moja — i ściskam serdecznie Filów — a kartkę do Sylki odkładam na później i za jej zgryźliwość kłócić się będę.

Adieu — twój kochający ciebie


Jul.

Adres: Aux Messieurs /Messieurs Hausner et Violland/ Banquiers/ ŕ Brody (Gallicie d’Autriche)/ Pour remettre ŕ Madame de Bécu

Stemple pocztowe: Firenze/  Brody 24 Juli

108. Do matki. Florencja, wtorek, 21 sierpnia 1838 r.

Florencja, d. 21 sierp. 1838

Cóż ty  mówisz na to, najdroższa moja, że ja jeszcze we Florencji? Nie jest to żaden kaprys, który mnie tak długo tu trzyma, ale to, że znalazłem ludzi, którzy mnie lubią, kochają i chcieli zatrzymać, więc jeszcze na jakiś czas zostanę. Tymi ludźmi przyjaznymi jest dom Moszczeńskich, kuzynów Zenona, i ta panienka, od której on odebral kiedyś rekuzę, która go w melancholiją i w dalekie kraje zagnała. Sam stary M. dobry i gadający wiele człowiek, do tyla mi robił grzeczności, że nareszcie przełamał mój zwyczaj samotnika i przyzwyczaił mnie do tego, że co wieczora prawie z nim na gawędzie czas tracę. Zona jego dla interesów pojechała na Ukrainę i chciała bardzo być w Krzemieńcu, aby ciebie poznać i o mnie tobie mówić — czy jej droga przez miasteczko wypadnie, nie wiem, ale jeszcze kila dni temu Moszczeński mówił mi, że od ciebie, droga, spodziewa się upoważnienia, aby wziął nade mną opiekę i rząd samowładny. Jeżeli więc będziesz widzieć panią M., bądź moja droga, dla niej uprzejmą i o mnie źle nie gadaj, bo mniemają za bardzo dobre stworzenie; a nawet panna M. dla wszystkich dosyć zimna, ze mną jest dobrze i nawet z szacunkiem… Kuzynka ich, panna Helena, w wieku już, nabożna

KI/404

i słaba, także się uśmiecha, kiedy przychodzę: słowem, jakżem miał wyjechać, kiedy może w p. nie znalazłbym nikogo, co by mi sprzyjał; a tu są tacy, co mię z otwartymi rękami przyjmują? Otóż to cały sekret zostania mego we Florencji.

Przedwczoraj miałem dzień miły dla mnie. Oto przyszło mi z P. moje ostatnie dziecko, które tylko 11 dni dopiero żyje, w ładną sukienkę ubrane, potulne, melancholiczne, prosto mówiące, dziecko, słowem, które ja kocham bardzo i o którym zaręczano mię, że mu się dobrze powiedzie; odebrałem je z rana w niedzielę, więc porzuciwszy obojętnie, ubrałem się i poszedłem na śniadanie, ale mnie coś ciągnęło do domu i do mego dziecka, więc już chciałem powracać śpiesznie, ale przypomniałem sobie, że jest niedziela, że kościoły otwarte, że Bóg tak jest dobry dla mnie, więc poszedłem do wielkiej, ciemnej, pustej katedry i stanąwszy w pośrodku zacząłem myśleć o Bogu, aż oczy moje napełniły się łzami. Upokorzyłem się, bo mi się zdawało, żem tego ranka urosł nieco i że Bóg upokorzenie moje widzieć będzie, jak gdyby jaka z najwyższych kolumn w ruinie upadała przed Nim. Otóż takie były myśli moje, takie uczucia dumy po odebraniu tego nowego płodu. Dziwnie, jak we mnie katolicyzm jest dumny! — Potem poszedłem do M,. pochwalić się i jadłem z nimi obiad, wesoły, jak rzadko bywa, i dosyć kontent ze świata. Chrzciny tego nowego dziecka bez żadnego kosztu obeszły się, albowiem uprzednie moje na niego zapracowały i jeszcze mi coś zostało. Przyjemność ta, o której ci piszę, jest nieco zmniejszoną przez to, że od ciebie, droga moja, już dawno bardzo nie mam żadnej wiadomości; pocieszam się i uspakajam tym, że w ostatnim liście piszesz mi o twojej podróży na Podole, więc zapewne, jak myślę, twoje zabawienie dłuższe w Wierżchówce pozbawia mnie listów; zazdroszczę ci, że jesteś nad błękitnym jeziorem pod Julinkami — zawołaj tam Julki łabędzie, niech przypłynął, niech zdziwionymi oczkami pytają ciebie, o tę zgrabną dzieweczkę smagławą, która je niegdyś o zachodzie słońca wywoływała z ajerów i karmiąc je dumała o miłości i o szczęściu… A teraz… myśl się wzdryga myśląc, czym jest, i przychodzi na myśl testament Abelarda, który 

KI/405

trupa swojego kazał zanieść do klasztoru kochance, pisząc do niej: „Patrz, coś ty kochała, kochając człowieka!” — a myśląc o Jasiu przychodzą na myśl te słowa Hamleta, który przerzucając kości na cmentarzu zawołał: „I kości te kosztowały matkom tyle trosk i starań na to tylko, ażeby teraz nimi grać w kręgle?!…”

Ale dosyć tego melancholizowania; wszyscy pójdziemy spać nienabalsomawani. Dlaczego ja wpadam w smutek, kiedy piszę do ciebie, droga? Czy z wszystkich zachceń, z wszystkich pamiątek dawnych robi się ta smutna harmonija, która mi dyktuje dzwinie brzmiące frazesy? — Kiedy to piszę, w tym momencie zadzwoniono do mnie i głos pocztowego faktora krzyknął: List! — Wyszedłem z bijącym serce, myśląc, że od ciebie; ale niestety, był to tylko maleńki listek od Her. P. z Via Reggio; dotąd mi bije serce i smutno mi, i zły jestem.

Przyjechała tu była na parę dni z wód morskich, gdzie teraz bawi, księżna Survilliers i zaraz u Moszczeńskich wypytywała się o mnie, a potem naznaczyła mi spotkanie się w ogrodzie Kaszyn; zawsze grzeczna, dobra, a nawet ambarasująca mnie komplementami, na które nieraz nie wiem, co odpowiedzieć; stary M., wielki komplemencista, wyręczał mnie, jak mógł; i dobrze gadał o mojej ostatniej pracy. jakżebym chciał, żeby co od ciebie posłyszeć o tym dziecku, żebyś ty go prędzej pocałować mogła, bo wtenczas dopiero cel mój jest otrzymany; bo jak mówię wszystkim, ty jesteś dziesiątą muzą moją.

Przyjechali tu nowi znów ziomkowie: małżeństwo młode i dosyć dobre dla nas, którzy nie mamy w czym wybierać — ale te wszystkie nowe przyjazdy uciążliwymi są dla mnie z tego względu, że mię zaraz nasze panie chcą mieć za cycerona, a ja nie lubię się włóczyć ani rozprawiać o rzeczach, które każdy czuć powinien swoim czuciem i widzieć swoimi oczyma.

Projektowany mój wyjazd pobawił mnie fortepianu, który przedany został; więc teraz, nim się zdecyduję, czy tu mam pozostać na długo, nie biorą żadnego nowego piano i odpoczywam, a za to z większym potem do muzyki wezmę się entuzjazmem po pewnym wypoczynku. Skomponowałem był walec do tańcowania, który się bardzo wszystkim podoba, chociaż nie bardzo oryginalny; będę starał się, aby go przepisać i tobie, droga, posłać. Ale co dziwnego spostrzegam;: oto że od czasu, jak nie mam fortepianu,

KI/406

imaginacja moja więcej buja i więcej tworzy; czy pewna część tej władzy musiała wylewać się przez końce palców na klawisze? Prawdziwie, jest to fenomen do obserwowania dla filozofów. — Chciałbym, żeby nie tak było, to wtenczas muzykę poświęcę, jak wiele innych rzeczy poświęciłem dla głodnego węża, co mię  gryzie. — Dawno już nie pisaliście mi nic o Zosi o Ludwisi — co się z nimi dzieje? nadzwyczajne to jest, że jeszcze dotychczas moja dusza bywa często w tym maleńkim kąciku litewskim, gdzie one żyją; choć tyle teraz fal przebiegło przez ten piasek, na którym są pisane wszystkie miłośne przysięgi i wrażenia. — Dziesięć lat temu o tej właśnie porze czułem woń sosnowych lasów koło Oszmiany; jak prędko to przebiegło! Chciałbym kiedy o słońca zachodzie wyjeżdżać z tobą, droga moja, przed dom ten żółty, drewniany, przed którym rośnie jarzębina koralowymi gronami okryta; choćby tam już nikogo z dawnych nie było, to ja wszystko sobie wskrzeszę pamięcią, a ty do zamyślonego mówić będziesz i odwracać się od łez drząca, i żałować mnie będziesz, że mi  się nie stało wszystko podług moich marzeń dziecinnych. Ale oto  już wieczór, i ten, co na świecie, i ten, co się robi w czuciach i w myśli człowieka; muszę więc ciebie dłużej nie smucić tą szarą barwą wieczornych pamiątek, ale pocałować ciebie i zakończę ten list miłym jakim pozdrowieniem; bo powracasz z podróży pamiątek do pustego domku twego wdowiego w Krzemieńcu, i cóż w nim znajdziesz?? Oby ten list był pierwszym z witających ciebie, obyś go, tak jak zawsze, przyjęła jak dziecko szalonego i marnotrawnego, któremu już szaleństwa zamknęły wrota powrotu. — Między Czerczą, a Bazylijanami  stoi dla mnie ta brama Danta, na której jest napisano: Lasciate ogni speranza; ja też, raz przeczytawszy napis, odwróciłem się zalany łzami i poszedłem dalej — i coraz dalej idę -więc tak oddalającemu się błogosław ty, droga, i wejdź na górę najwyższą, i błogosław mu. ażeby Bóg ciebie widział bliżej i błogosławieństwo twoje — aby mi kiedy jaki anioł zły nie powiedział na wejściu do wieczności: „Smutna była, żeś ją opuścił”.

Bądź zdrowa, droga i miła moja… Sylko i Filo niech także

KI/407

przyjmą moje serdeczne uściski. Gadamy często o nich z Bernardem, który dotychczas zapomnieć nie może ich dobrotliwej grzeczności dla niego i z melancholiją mówi, że już takich mu ziomków Bóg nie zeszle. Bądźcie zdrowi, drodzy!

Adres: Aux Messieurs /Messieurs Hausner et Violland/ Banquiers/ ŕ Brody (Gallicie Autrichienne)
Pour remettre ŕ Madame de Bécu

Stemple pocztowe: Firenze/  Brody 6 Sep. 838.

109. Do Eustachego Januszkiewicza

Florencja, piątek, 9 listopada 1838 r.

Florencja, d. 9 listopada 1838 r.

Kochany Eustaszku!

Ponieważ mi przebaczyłeś i pomimo moich wyskoków mówisz, że mnie jeszcze kochasz trochę — udaję się znów do ciebie — i proszę cię za ojca chrzestnego tym dzieciątkom, które tu, przecięte na dwoje jakby z wyroku Salomona, posyłam… Trzeba mi pracy i sławy trochę, abym się upił — i zapomniał o rzeczach strasznych — bo tam podobno już Car w czerwonym płaszczu zabiera się około rodziny mojej — już wiem o uwięzieniu dwóch moich krewnych dalekich na Podolu — wiem pewnie, a o bliższych się lękam i nieprędko zapewne otrzymam list od nich, który pożądany mi jest, choćby najgorszą pewność zwiastował — ale dosyć o tym i zostawmy resztę Bogu.

Posyłam ci poema — którego koniec i dwa inne mniejsze za tydzień w drugim liście otrzymasz -proszę ci, drogi, wydrukuj ładnie, i nic więcej nie dodaję… potem przez okazją przeszlę ci co

KI/408

nowego — a teraz te trzy poemata złożą tom dosyć wielki. A jeżelibyś mię chciał uradować, to tak się pośpiesz, abym ja tu przynajmniej dwoma dniami przed Nowym Rokiem mógł tę nową książeczkę pocztą otrzymać… Ale to tylko niech się stanie, jeżeli można… Mój Dantyszek ma wadę, że nie utrzymuje do końca wesołego tonu, zresztą jest to poemat, który mi uwiądł w głowie przed napisaniem i dlatego nie lubię go — i utrudził mnie, a sama zwięzłość zapewne utrudzi czytelników. Co robić… Dwa inne poemaciki, którymi go wesprę, są moimi najukochańszymi dziećmi, dlatego proszę, aby i u ciebie łaskę mały… Na końcu, zdaje się, dodam trochę not, ale skromnie, bo mnie objaśnienia nudzą — a zresztą w nowej poezji wszystko jest jasne.

Kończę całując cię stokrotnie.

Twój

Juliusz Słowacki

A propos. Moja trzecia część Kordiana spalona — popełniliśmy więc głupstwo w katalogu, które kiedyś na ciebie w mojej biografii zrzucą. —

Adres: A Monsieur/ Monsieur Eustache Januszkiewicz/ ŕ Paris/ France/ Rue des Marais St Germain N. 17 (bis)

Stemple pocztowe: T.S. Firenze/ Paris 22 Nov. 38

110. Do Eustachego Januszkiewicza

Florencja, około 16 listopada 1838 r.

Kochany Eustaszku! Otoż posyłam ci tu dokończenie Dantyszka — i dwa drugie poemaciki, które mają dopełnić liczby trzech. Jeżeli jeszcze nie za późno, to przed Dantyszkiem umieść

KI/409

następny sonet dedykacyjny. — Dobrze jest czasem wmówić w kogo, że jest większym, niż jest w istocie. — Noty do Dantyszka, proszę cię, drukuj tak  jak noty do Giaura… a przed poematem Ojciec w El Arish objaśnienie prozą, nieco większymi literami… Zresztą polecam się cały twojej opiece i sądzę, że mi się  z tym tomikiem powiedzie… bo dalibóg, jest w nim coś… ale nie tu koniec jeszcze mojej autorskiej natrętności — oto za kilka dni wyjeżdża stąd do Paryża L. Plater, przez niego więc posyłam ci ogromny manuskrypt tragedii p.t. Balladina, o który raczysz się upomnić… Nie żądam ja wcale, abyś go natychmiast drukował, bo to może będzie za ciężko na księgarnię i drukarnię, ale niech u ciebie ten manuskrypt powoli oczekuje czasu, w którym bez żadnej straty będzie mógł być drukowany, a wtenczas weź go pod prasę z oszczędnością, bo choć rzecz jest polska, ale niepatriotyczna, więc gotowa mi się źle odpłacić… a oryginalność  sama tej tragedii i rodzaju, w którym jest napisana, może długo rozkupowi sprzeciwiać się będzie… dlatego więc chciałbym oszczędnej edycji — choćby na bibule maczkiem… a to jest rzecz wielka, kiedy tak ubraną zgadzam się mieć moją faworytkę i przyjaciółkę mojego przyjaciela Zygmunta K. Jak ją będziesz drukował, to przedmowę krótką w kształcie listu napiszę… Otóż są wszystkie już moje żądania i prośby… Na okładce Trzech poematów obwieść, że spod prasy wyjdzie wkrótce tragedia pod tytułem Balladina. Niech to trochę zaostrzy ciekawość… Addio, drogi mój i kochany Eustaszku…

Twój Juliusz Słow.

Jak będą gotowe Trzy poemata, proszę cię o przysłanie dwóch egzemplarzy sous bande

Adres: ŕ Monsieur/ Monsieur/ Eustache Januszkiewicz/ ŕ Paris/ France/ Rue des Marais St Germain N. 17 (bis)

Stemple pocztowe: Firenze/ Paris 24 Nov. 38

KI/410

111. Do Eustachego Januszkiewicza

Florencja, środa, 5 grudnia 1838 r.

Eustachy drogi!

zatrzymaj się na Boga z drukowaniem Dantyszka, a przynajmniej tak zrób, żeby go można zostawić i odłączonego od dwóch innych poematów potem w świat puścić — a ja na jego miejsce inny poemat włożę. — Przyczyną tej prośby jest najokropniejsze nieszczęście — Matkę moją zaaresztowano i wuja mego wzięto — dowiedziałem się o tym od Krasińkiego… Pojmiesz, drogi, jaki to cios dla mnie. Nie śmiem więc teraz obrażać tego, który się na mojej matce mścić może. Okropność” okropność i okropność… Zobaczemy się wkrótce, przyjadę do was, aby szukać chleba, bo mnie to nieszczęście nagle zaskoczyło, a do rozpaczy może się i nędza przyłącza. Proś za mną Boga…

I bądź mi przyjacielem… Do widzenia się z tobą, drogi

Twój

Juliusz słowacki

Florencja

d. 5 grudnia 1838 r.

Dantyszka, jeżeli już jest wydrukowany, odłącz od innych — i może go bezimiennie puściemy. A trzy poemata inne, mniej zjadliwe, w świat pójdą z moją nieszczęśną firmą.

Adres: ŕ Monsieur/ Monsieur/ Eustache/ Januszkiewicz/ ŕ Paris/ Rue des Marais St Germain N 17 (bis)

Stemple pocztowe: Firenze/ Paris 15 dec. 38

KI/411

112. Do Hipolita Błotnickiego

Paryż, piątek, 21 grudnia 1838 r.

Kochany Błotnicki

Posyłam ci rzeczy przeznaczone przez damy florenckie dla Bazaru polskiego w Paryżu, racz je złożyć Księżnie,. Spodziewam się, że się znajdzie regestrzyk w listach, które ci wczoraj oddałem.

Między rzeczami tymi znajduje się tabakiera, mająca inne przeznaczenie niż dywaniki włoczkowe: jest to dar księżny Survilliers dla pana Niemcewicza — zapewne i o tej tabakierce znajduje się w listach wzmianka, inaczej wypadałoby względem tej tabakierki dokładniejszych zasięgnąć wiadomości, albowiem oddana mi były w chwili wyjazdu mego przez Hermana Potockiego, a choć mówił mi, dla kogo przeznaczona, głową tak miałem zabałamuconą, że teraz  nie jestem pewny, komu ją oddać. Zdaje mi się jednak zawsze, że Niemcewiczowi.

Sciskam cię, drogi nauczycielu, 

Twój

Juliusz Słowacki

Nb. Z donoszeniem o mnie Matce mojej: ostrożnie!!! albowiem lękam się, aby ją gorzej nie skompromitować.

Flor// Niech to będzie świadectwem mojego roztargnienia, zacząłem pisać Florencja, a powinienem (niestety!)
Paryż, d. 21 grudnia

1838 r.

Kiedy Książę jedzie do Londynu, donieś mi —

Adres: ŕ Monsieur/ Monsieur/ Hippolite Błotnicki/ Faubourg du Roule/ No 25

KI/412

113.  Do  Michała Wiszniewskiego

Paryż, środa, 6 lutego 1839 r.

Paryż, d. 6 lutego 1839 r.

Panie!

Wiedząc, żeś raczył kiedyś zaszczycać przyjaźnią swoją mego Wuja Teofila J…, z którym niegdyś w Rzymie częstośmy twoje imię wspominali, uprzedzony także od Mac Donalda, nauczyciela mego niegdyś, o Pańskiej dobroci, teraz, kiedy nowe nieszczęście spotkało rodzinę moją i pozbawiło mię wszelkich zasiłków z domu, śmiem się udać do ciebie, abyś mi, jeżeli możesz, w moim autorskim zawodzie dopomógł… Wydrukowałem kilka nowych dziełek poetycznych, które tu, daleko od was i zapewne wam dotąd nie znane, leżą i wzdychają do ojczyzny. Anhelli je prowadzi smutny i z twarzą obróconą  na księżyc sybirski, idą za nim inne poemata w czarnych szatach, wdowom i płaczkom podobne, a wszystkie wzdrygają się na dotknięcie księgarzy, a wszystkie chciałyby jakiej przyjaznej opieki, która by je natchnąwszy odwagą w świat wypuściła… Nie można by to złożyć je w cedrowej trumny i gdzieś w waszych nieskazitelnych świątyniach umieścić?… czy grobowce waszych kościołów nawet są już niespokojne i azyliów prawo utraciły?…

Odbyłem podróż wielką, zwiedziłem Włochy, Grecją, Egipt i Palestynę, chciałbym także, aby pamiątki moje i wrażenia przeszły do was, chciałbym i obrazkami je umilić czytelnikom, ale wzrastająca coraz obojętność, z jaką przyjmujecie prace nasze, zatrważa mię Walczę z nią jeszcze trochę, opieram się zniechęceniu, ale jeżeli głód przyciśnie, będę się umiał rzucić w zamęt francuskiej literatury, popsuć mój język rodzony napływem obcych kształtów, a wtenczas już się nie poważę nigdy psuć polskiej mowy… Niemym się stanę dla tej ojczyzny, od której jedynie chciałbym listek lauru otrzymać… Przyszłość to jest dla serca mego okropna… sama myśl o niej powaliła już z nóg moją samotną autorską dumę i proszę was, pomożcie moim książkom nowym, jeżeli możecie.

O Teofilu i o drugiej jeszcze droższej mi osobie wieść was. bliższych, już dojść musiała, jeżelibyście co o nich wiedzieli, na-

KI/413

piszcie mi… bo mi rozpacz serce rozdziera, a niespokojność dawno snu pozbawiła. Rzuciłem Włochy i przeniosłem się do Paryża, sam nie wiem, po co i dlaczego. Przywykły do niezależnego życia i do pracy wolnej umysłowej, nie umiem i nie wiem, jak chleba szukać innymi drogami. Przebacz mi, drogi panie, że cię tym smutnym listem nieznajomego nudzę… a jeżeli znajdziesz nieco współczucia da mnie i łaskawej życzliwości, odpisz mi…

Przyjm wyrazy szacunku i poważania.

Sługa…

Juliusz Słowacki

Paris/ Rue des Marais St. Germain/ No 17 (bis)

Adres: ŕ Monsieur/ Monsieur/ Michel Wiszniewski/ ŕ Cracovie

Stemple pocztowe: Paris 9 Fevr. 39/ Krakau 25. 2. 1839

114. Do Antoniego Woykowskiego

Paryż, początek marca ?

Gdym odebrał to pismo, gdym je na stoliku zobaczył, zdawało mi się, żem się o pół drogi do mojej ojczyzny przybliżył; kiedy albowiem jedno jakie dzieło z kraju przychodzące — zdaje się być ziomka przybyciem: to pismo czasowe, pełne różnych imion i talentów, podobne jest do gwaru jakiego polskiego miasta, co by się skutkiem czarów nagle przybliżyło.

KI/414

115. Do Michała Wiszniewskiego

Paryż, wtorek, 14 maja 1839 r.

Paryż — 14 maja 1839

Rue des Piramides No 6.

Nie mogę wyrazić, kochany Panie, ile mi list twój uszczęśliwił — nie mówię nic o pieniężnych interesach i kłopotach, którym szczęśliwy przyniosł koniec, ale większym nad t dobrodziejstwem twoim, Panie, było, żeś mię nieco uspokoił o los Matki. Od ośmiu miesięcy trawiłem bezsenne noce, pożerała mię niespokojności gorączka — teraz dopiero oddycham — ale i to przejście ze stanu udręczenia do spokojności gwałtownie wstrząsło moją nerwową organizacją… Jeszcze raz, kochany panie, powtórz mi, że Matka moja zdrowa — albowiem w krótkim o niej frazesie listu twego widzę jeszcze coś okropnego dla rozdrażnionej imaginacji. Teofila los smuci mnie, ale i dla niego życie mojej Matki wielce teraz potrzebne… Matka moja biedna jest filarem teraz naszej spokojności. Co byś o niej szczegółów, kochany Panie, mógł wiedzieć, napisz mi, a więcej ci będę obowiązanym niż za wszelkie przysługi na świecie. — Dzięki ci, panie, że utwierdził trochę upadającą już we mnie wiarę w użyteczność prac moich… Od dawna przestaję na małym… a wyrzekłszy się przyjemności wielu memu wiekowi właściwych, ze szczupłych funduszów drukuję moje manuskrypta i ze świeżo nawet przysłanych mi pieniędzy już użyłem część na druk nowej tragedii pt. Balladina. w roku tym jest to czwarte wydane przeze mnie poema — nie wiem, czy o poprzedzających już wiecie… Mówię o sobie, albowiem żądałeś, Panie, literackich wiadomości — a ja, pomimo najszczerszej chęci, nie mogę nic wynaleźć w nowej od trzech lat literaturze, co by z wielką pochwałą

KI/415

wspomnianym być mogło… wyłączam tu Irydiona, który znajomym jest Panu… Autorem jego jest największym moim przyjacielem, bawiliśmy razem w Rzymie, widzieliśmy się teraz niedawno jeszcze we Florencji… kto on taki — zapytać się trzeba innych, którzy tak jak ja do milczenia się są zobowiązani. Wyszły tu nowe romanse Czajkowskiego- Wernyhora i Kirdżali; te znać musicie, albowiem romanse prędzej jeżdżą niż żelaznymi drogami jadące powozy. — „Tygodnik” poznański admiruje autora — rad bym wiedzieć, czy wy podzielacie te extasis. Bohdan Z. napisał sześć tomów religijno-poetycznych; wszystko to wkrótce zapewne będzie drukowane, ale trzeba, żeby tam w Polsce czytać zaczęto… albowiem Księgarnia Polska straciła kilka tysięcy franków nawet na Tadeuszu!!! — Straty podobne zraziły ją i teraz żadnego dzieła wydawać nie chce… zmuszeni są więc autorowie, tak jak ja biedny, być razem ze swoimi księgarzami… Jak na tym wychodzą, domyślisz się, Panie. — Błogosławiona ta, która mnie jak małe dziecko dotąd utrzymuje i od nędzy broni… a na grobie moim będę musiał położyć głupiego Szkota odpowiedź… która na kamieniu moim smutną będzie — to jest… że jestem synem mojej matki. I tak zaprawdę do końca będzie. — Do literatury francuskiej zawsze wstręt miałem — nie myślcie więc, żebym kiedy został renegatem. ale że jeszcze kiedyś księgi jakiego kupca będę utrzymywał albo przepisywał nuty jak Russo… albo kule do pistelów kupował — to być może. Ufam jednak, że mnie Bóg nie opuści…

Zegnam cię. łaskawy Panie, jeszcze raz najrzewniejsze ci składając dzięki — za list — i za przychylność twoją dla mnie… Chciej wierzyć szacunkowi i przyjaźni mojej — 

Juliusz Słow.

KI/416

Adres: ŕ Monsieur/ Monsieur/ Johann Weissberg/ ŕ Cracovie


116. Do Hipolita Błotnickiego

Paryż, między połową maja a połową listopada 1839 r.

Kochany Hipolicie!

Oddawca tego listu, pan Bartochowski, od dawna złożył już na ręce k-cia Czartoryjskiego prośbę o pozwolenie mięszkania w Paryżu — przyrzekł mu uprzejmie Książę, że prośbę takową swoją protekcją wesprze i użyje wpływu swojego, aby mu takowe pozwolenie w Ministerium otrzymać. Tymczasem wczora odbiera pan Bartochowski rozkaz, aby niezwłocznie, a najdalej jutro, Paryż opuścił… Znam tego młodego oficera osobiście, raniony wielokrotnie w wojnie polskiej, z najuczciwszym sercem, z umiarkowaniem w zdaniach swoich i opiniach, nie może w niczym protekcji Księcia nadużyć — ani jej na szwank wystawić… Proszę cię więc, mój Hipolicie, jeśli kiedykolwiek miałeś w sercu swoim chęć dopomożenia mi  w czymkolwiek, obróć teraz tę dobrą wolę ku przyjacielowi mojemu, Bartochowskiemu, a cokolwiek dlań zrobisz, za to ci ja dozgonnie wdzięcznym będę. — Skaleczony to oficer w wojnie polskiej — pamiętaj na to!… Znalazł tu brata, który mu chce i może pomagać — a oddalony stąd  nie będzie umiał dla kalectwa na chleb pracą zarobić… A piękny umysł i szlachetne serce… proś Księcia… wyrób, aby się pan Bartochowski z Księciem widział… Niech przynajmniej odprawienie to z Paryża nastąpi po wyczerpaniu wszystkich dobrych chęci waszych… a nie pierwej.

Zegnam cię i pozdrawiam.

Twój 

Juliusz Słowacki

Paryż, środa

Odpisz mi Rue des Piramides No 6.

KI/417

Adres: ŕ Monsieur/ Monsieur/ H. Błotnicki/ Faubourg du Roule No 25

117. Do Konstantego Gaszyńskiego

Paryż, środa, 22 maja 1839 r.

Paryż, Rue des Piramides No 6

d. 22 maja 1839 r.

Kochany Gaszyński

Odebrałem twój listek, w którym mi donosisz, żeś przetłumaczył Anhellego. Wdzięczny ci jestem — ale razem niespokojny o los twego tłumaczenia — to jest o księgarskie ochrzczenie. — Albowiem wątpię, aby się znalazł jaki księgarz biorący na siebie wydanie dziełka. — O Księgarni Polskiej ani myśleć. Sparzyła się ona na tłumaczeniu Kirdżalego, którego się nawet jeden egz. nie sprzedał… a bity na 15000 egzemplarzy!!! księgarzom nie wmówisz, że to sam Kirdżał temu winien, a nie zaś publiczność francuska. — Dla twego więc Anhellego najlepsza byłaby droga przez Chopina — do pani Sand — przez panią Sand do „Revue des Deux Mondes” — wydrukowany tam, mógłby potem odbity być osobno… pani Sand zaś może by sobie to dziełko upodobała, albowiem ona ma nerwy z siedmiu strun złożone. Oddałem list Słowaczyńskiemu, który się także zgadza, iż najlepiej byłoby tentować o umieszczenie tego dziełka w „Revue”. — Słowem — zobaczemy, co dalej czynić… i zajmiemy się oba tą sprawą. — 

Co do samego dziełka, potrzeba: 1° Przedmowy… 2°
Not obszernych…

— Przedmowę dobrze by było, jak powiada Słowaczyński wyrobić u pana Marka Girardin — który już o północnej literaturze pisał. — Wiesz, drogi mój, że we Francji wszystko teraz, nawet w świecie literackim, protekcji wymaga… ja, niedawno przyje-

KI/418

chawszy do Paryża, nie mam z żadnym literatem związków — jeden jednak o Anhellim artykuł żurnalowy mógłbym otrzymać — albowiem pan H. Latouche już mi ofiarował  w tym względzie swoje usługi. — 

Co do not… potrzeba by je tak napisać, aby razem były rozbiorem dzieła — Anhelli potrzebuje komentarza jak Dante, albowiem pisałem go umyślnie zwięźle i z wielką ekonomią detalów — kto więc nie popracuje imaginacją własną nad każdym frazesem Anhellego, temu wszystko w nim będzie blade, literatura bowiem teraźniejsza w tym właśnie błędna, że się nad wszystkim z wielką miłością własną rozwleka — i wszędzie fałszywymi sypie brylantami — ochwaciły się więc imaginacje czytelników — i leniwe są. — Szczegóły, których żądasz do not, są następujące:

Bonawentura Niemojowski umarł w Paryżu d. 15 czerwca 1835 r. z obłąkania… Choroba ta pierwszy raz objawiła się w nim dziwnym sposobem i melancholią napełnia serce… Oto przyszedł raz do przyjaciela swego, jednego ze starych jenerałów, który się dosyć nędznie z żołdu francuskiego utrzymywał, i stanąwszy zamyślony przy kominku, z wielką powagą jak zwykle: „Pożycz mi”  — rzekł Niemojowski, „milijon złotych — albowiem już wszystko ułożone i tylko sumy mi tej potrzeba”… Zdziwił się biedny jenerał, że go o taką pożyczkę proszono — ale przypatrzywszy się błękitnym oczom starca, poznał, że już w nim harfa myśli jęczała rwąc się wszystkim strunami… Od tego czasu choroba melancholii ciągle gryzła tą wielką i milczącą postać — i nareszcie jak Hamlet powiedział ostatnie: The rest is silence.

— Ksiądz w Rozdziale VII historyczną jest osobą — imienia jego nie wiem… wielu księży w Łucku wysłanych było na Sybir podczas naszej rewolucji, a to podobno dlatego, że w klasztorze znaleziono kije z wbitymi na nie ostrzami dzid. Omdlenie Biskupa (a nie wiem, czy to był Cieciszewski, czy jego sufragan) prawdziwe jest… Otyłość nawet księdza i zgroza ludu, kiedy widział, jak go kat z szat księżych obrywał i w ciasną wpychał siermięgę — prawdziwą jest.

— Prorok w kopalni — jest fantastyczną osobą… i nie trzeba z niego zdzierać tajemniczości — może Zan — może książę Jabłonowski — nie wiem.

— Co do tej niewiasty, która z mężem swoim cierpi za serce

KI/419

człowieka, jest to księżna Trubecka. — ma ona siostrę w Petersburgu (podobno grafinią Lieven), do tej listy pisze z kopalni, które cały świat wielki i modny Petersburg czyta ze łzami… W jednym z tych listów pisała, że mężowi swemu co wieczora obmywa nogi skrwawione… ten szczegół dziwnie musiał i okropnie przerazić salonowe towarzystwo.

— Biskup w Rozdziale XI jest to Krasiński.

— Kimbar na sejmie grodzieńskim, powstawszy z ławy, krzyknął: „Sybir! Sybir! straszą nas Sybirem… Niech więc przyjdą, niech nas wiodą w tę krainę… wszak i tam żyją ludzie”.. — Zelektryzowany Sejm, powstawszy z ław, zawołał: „Na Sybir! Idźmy na Sybir”…

Co do nocy sybirskich… trzeba zajrzyć do jakiego dzieła astronomicznego — do podróży Pallassa. -Nareszcie z przeszłego numeru „Revue des Deux Mondes”, z artykułu pana Marmier o Finlandii -można coś napisać wyjętego o tej górze, skąd o północy widać słońce w dzień letni… Wreszcie Francuzi wiedzą bardzo dobrze o nocach sybirskich — a okropność zostawiona imaginacji powiększa się.

Trzeba dać notę o aniołach Piasta kołodzieja — albowiem wtenczas dopiero przyjście ich do Anhellego stanie się pięknym poetycznie.

Rozdział X jest spoetyzowaniem kłóteń o Emigracji…

O wiadomości Eloi — odeszlij do pana Alfreda de Vigny, ale powiedz, że Eloe ta może jest pod zasłoną poetyczną dawną jaką kochanką poety.

Trzy litery ogniste na chorągwi rycerza — wyświeć tylko domysłem swoim — mówiąc, że znaczą Lud.

Oto więc wszystko, drogi mój, nabazgrałem, co tylko można było nabazgrać  teraz donoszę ci, że się drukuje Balladyna — kochanka moja… Nie spodziewasz się, co to za dzieło… dosyć, że jest to osoba, która nas z Zygmuntem Kr. zaprzyjaźniła mocno… on ją bowiem polubiwszy, mnie polubił — oby mi i ciebie zyskała… Ale nie spodziewam się, bo to jest gorżkie dzieło — 

KI/420

a świat w nim przez pryzma przepuszczony i na tysiączne kolory rozbity, wymaga, aby się kto w nim szczególniej pokochał… Widzisz, kochany Gaszyński — że ja drukuję i drukuję — i nie przestaję drukować… co z tego na koniec będzie, nie wiem… Zycz mi czytelników… i kochaj trochę przyjaznego ci

Julka Słowac.

A propos… Jest tu Francuz, Boyer Nioche, który wydał teraz Antologiją polską — i który Anhellego zabrał się tłumaczyć… trzeba, abyśmy go uprzedzili — albowiem duda jest.

Adres: ŕ Monsieur/ Monsieur/ Constantin Gaszyński/ ŕ Aix

Stemple pocztowe.  Paris 22 Mai 1839 (12)/ Aix 25 Mai 18397 a Reclamer

118. Do matki

Paryż, poniedziałek, 24 czerwca 1839 r.

D. 24 czerwca 1839

Zalany łzami i trzęsący się cały, nie wiem, jak zacząć list do ciebie, najdroższa moja, święta moja! czy opowiedzieć ci cierpienia duszy, których doznałem od ośmiu miesięcy, nie wiedząc, co się z tobą dzieje, czy zamilczeć o przeszłości, a cieszyć się tylko, że nas Bóg poratował… Osiem temu miesięcy przyjaciel mój Zygmunt, przyjechawszy z daleka, doniósł mi, że ty, droga, nowych doznałaś i niezasłużonych nieszczęść — a choć w sny nie wierzę, sen jednak, dziwniejszy nad wszystko, miesiącem przed tą wiadomością pokazał mi ciebie, wypadającą z powozu wywracającego się nad brzegiem przepaści, w głębi której płynęła przezroczysta

KI/421

rzeka… ja zostałem na górze — i widziałem ciebie osuwającą się szybko po stromym brzegu przepaści — nareszcie widziałem, jak upadłaś w wodę, jak szaty twoje nabrzmiały, jak szłaś coraz dalej i dalej — i nareszcie zniknęłaś w głębinie — sen ten… chwila ta była mi jak wieczność długa — a gdy ciebie straciłem z oczu, przebudziłem się w ciemności i usiadłszy na łóżku płakałem… Odtąd co dnia wyglądałem czegoś złego. Przyjechał nareszcie Zygmunt, a na wypytywanie się moje powiedział mi, żeś ty nie bardzo spokojna i że cię jakieś spotkały kłopoty… Cóż miałem robić…Dawniej może by mi rozpacz podyktowała jaką myśl rozpaczy względem siebie — teraz zacząłem tylko starać się, aby nie ulec złej fortunie; a ponieważ miasto i kraj, gdziem się znajdował, nie przedstawiały mi żadnego sposobu utrzymania się z pracy, wyjechałem do miasta… do mojej panny Kory — do dawnej tej dziewczynki, którą ty pamiętać musisz z kilku listów moich. Za przyjazdem tutaj napisałem do H. posyłając mu adres mój… i pod tym adresem teraz mię list dochodzi. Nie wiem więc, dlaczego dawniej mi nie pisano; i dlaczego mi, droga, wyrzucasz, żem zerwał z tobą stosunki i zapomniałem o tobie? — i żyć mogłem bez ciebie? — Jak mi gorżkie było to życie, widać to było na twarzy mojej — a Bogu widać było w sercu moim… Zacząłem pracować nad cudzoziemskim językiem, aby się usposobić do jakiego zatrudnienia… a choć tysiączne przedstawiały się trudności, mam pewną nadzieję, że Bóg byłby mię nie opuścił, tak jak i ty mnie nie opuściłaś… A że ty myślałaś o mnie, o tym nie wątpiłem ani chwili — więc brak wiadomości od ciebie tym bardziej strasznym był dla serca mego… bo wiedziałem, że ty cierpieć musisz… Nareszcie po miesiącach sześciu oczekiwania przynoszą mi list od panny Eglantyny — otwieram — twój charakter… ale cóż? — list datowany 23 Oktobra… Czyś ty się, droga, pomyliła w dacie? O! gdyby nie ta

KI/422

data… już by mi te kilka słów były zupełną spokojnością. — Miesiąc temu nareszcie, przez drogę starej stolicy odebrałem pomoc

KI/423

i wiadomość pocieszającą… a od tego czasu już tylko prosiłem Boga, aby mnie zupełnie szczęśliwym zrobił — abym znów ujrzał

KI/424

kilka słów twoją ręką pisanych — i dziś nareszcie jestem szczęśliwy, bo na stoliku moim leży list otwarty, a ja prawie wierzyć nie mogą własnej radości — tak odwykłem od niej — tak przyzwyczaiłem moją duszę smucić się i wyglądać złego. Na wszystko cię zaklinam, droga, nie myśl ty, aby cokolwiek interesownego mięszało się do mojej miłości dla ciebie. — A jeżeli tak myślisz… rzuć wszystko… przyjedź do mnie — a zobaczysz, że pracą moją będę się starał utrzymać nas oboje. Rozedrą serce moje — wypalę wszystko — co jest w mózgu moim — a będę szczęśliwym, że ci dowiodę mojego czystego przywiązania. Ty może powiesz z gorzkim uśmiechem, że już za późno… O! nie mów tak — i nie pogardzaj biednym, co z twojej łaski ma życie i spokojność… a pogardzasz mną, mówiąc mi ciągle: rób tak, jak ci do twego dobra potrzeba. — Ja chcę, abyś ty nareszcie użyła kilku chwil

KI/425

spokojnych… abyś ty nareszcie zdobyła się na cokolwiek egoizmu. Pomyśl także, że mi ciężko na sercu, obarczonym coraz nowymi długami dla ciebie w… że ja za to będę przed Bogiem odpowiadał. — Niech to wszystko kieruje myślami twoimi na przyszłość.

Towarzysz mój dawnych podróży może przyjmie na siebie odebranie niektórych należności… tych przynajmniej, które za moim kwitem wydane być mogą. O! gdyby tylko 200# na rok, żylibyśmy oboje w jakiej willi, otoczonej różami i pomarańczami we Florencji — czasem posłuchałabyś śpiewów włoskich, czasem i ja bym ci sam za towarzystwo wystarczył… i tak by nam upłynęły dnie, nie bardzo świetnie, ale miło — i z błogosławieństwem bożym dla obojgu. — Czyż i tyle skromnego szczęścia nie można uprosić u Boga! — Myśl — myśl nad tym, droga moja… a choćby przyszło część tego, co mamy, stracić, ja tak życie nasze urządzę, że nam wystarczy… Wierz mi, droga… ja nie ma żadnych snów wielości… a i ty może już nie bardzo chcesz złoconego szczęścia… Może by Zenon podjął się odbierać za ciebie procenta, a wtenczas wszystko się łatwo ułoży — on z tymi panami dojdzie ładu…

Przed 50 dniami pisał do Zenona przyjaciel mój od serca, pan Jules d’Avallon. A w tym liście zapytywał o najdroższą mi osobę… Ten pan Jules d’Avallon, którego ty znałaś dzieckiem, mięszka w Paryżu — na ulicy des Pyramides No 6. — Jeżeli są jakie listy do mnie, on mi je odsyła wiernie.

Zmęczyła mnie radość i uczucia, których od kilku godzin doznaję, i nie wiem, co ci mam dalej pisać. a chciałbym niecierpliwie, aby ten list już był na poczcie… Droga, ty pojmiesz wszystko, co się dzieje w sercu moim. — Biedni wy! panna Eglantyna dała mi dowody swojej przyjaźni w czasie mojego smutku… Nie potrzebowałem jednak pomocy innej prócz współczucia, bo miałem maleńki zapasik, który mi był wystarczył, i choć z trudnością dociągnąłem do końca o własnych siłach — a jednak wiem, że jeszcze długo mógłbym znaleźć u przyjacioł moich potrzebny zasiłek. Więc drugi raz nie troskaj się tak bardzo mną — ale sercem moim… bo te jedynie może przez zły los ucierpić i zepsuć się nawet… gorycz albowiem i łzy złym są dla niego pokarmem…

KI/426

Bądź zdrowa, droga i ukochana mi nad wszystko… wierz mi, że na tych smutkach nic jakoś nie ucierpiało zdrowie moje. O! czemuż ja ci się rzucić do nóg nie mogą i ucałować!

119. Do matki

Paryż, wtorek, 6 sierpnia 1839 r.

D. 6 sierpn. 1839 r.

Niespokojna jestem i smutna bardzo, bo nawet twoje starania, najdroższa, o zaspokojenie nadal losu twojej Zosi, i te dowody, które dałaś teraz twojej pamięci o wychowanicy twojej, napełniają mnie jakąś nadzwyczajną melancholiją… lękam się, abyś ty uszczerbku jakiego w swoim bycie nie ponosiła obdarzając tak Zosię — ty, która sama masz niewiele. Do rozpaczy mnie to przywodzi… i nie wiem, co począć. Spuszczam się jednak na wolę Pana Boga i na twoje przysłowie: Jakoś to będzie, które się teraz moim stało przysłowiem. List ten, droga, piszę w niepewności, czy cię mój list pierwszy doszedł… Chciałabym bowiem i poświęciłabym wszystko szczęście na ziemi, bylebyś ty o mnie, wychowanicę twoją, spokojną być mogła. jeszcze raz nalegam i proszę, abyś starała się zdrowiu twojemu ulżyć i dopomóc wyjazdem do wód jakich albo do cieplejszego klimatu włoskiego… Zabrałabyś wtenczas w sobą ERROR i twoją Zosię, której klimat ten także by służył bardzo i która się z miejsca teraz nie rusza, oczekując gdzie ty jej pospieszyć każesz na twoje przywitanie. — Biedna ja!… jedyna to moja nadzieja, że ciebie jeszcze ucałować będę mogła i okazać ci moje przywiązanie i wdzięczność — jedyna, mówię, nadzieja, bo wszystkie inne, połączone z niespokojnością o twoje zdrowie i spokojność zgorzkniały dla mnie i zbrzydły.

Krótko piszę, bo się boję, że ty może bazgraninę moją komu innemu pokazujesz, a ja nie chciałabym, aby się z moich frazesów kto inny mógł śmiać i przekręcać wyrazy mojego przywiązania i wdzięczności dla ciebie. Smutno mi i bardzo smutno, a jedynie listy twoje mogą mię nieco rozweselić i ululać do snu. Nie opuszczaj

KI/427

więc, droga, żadnej okazji, która ci się nastręczy, pisania do mnie, abym wiedziała, że ja zawsze w sercu twoim mięszkam, jak dawniej kochana przez ciebie —  bo mię dręczy niespokojność jakaś o to, czy ty mnie zawsze kochasz… Do widzenia się, oby jak najprędzej…

Twoja wdzięczna i przywiązana

Zofija S.

Pan Jules d’Avallon wyszle mój list…

Adres: ŕ Madame/ Madame de Becu/ Krzemieniec

Stempel pocztowy: ??????????

120. Do matki
Paryż, druga połowa listopada 1839 r.

Moja droga Sally! Siedząc przy ogieńku jesiennym zabieram się do długiej gawędy z tobą, najukochańsza moja” Chciałbym nic nie opuścić i listkiem tym rozweselić ciebie samotną i smutną, ale nie wiem, jak to będzie, bo ja nie bardzo wesoły, a mgła jesiennna skłania  mnie raczej do melancholizowania nad naszym losem. — Zacznę więc od tego, co mi w listku twoim do cichego uśmiechu było przyczyną — to jest od rady twojej, twojej, droga, a raczej od zachęcenia, abym się żenił… A tu dziwi mię twoja przenikliwość, albowiem kilka słów moich, niegdyś pisanych w przeszłorocznym liście, już ci dało do myślenia, żem się ja znajdował w położeniu aspiranta. Było to, było, ale dalibóg ni e z mojej winy… Opiszę ci, co cię ze mną działo… Oto przyjmowany byłem dobrze w domu M. i przyjście moje każde sprowadzało rumieniec na lica panny nieładnej, ale dość kształtnej i uczonej, i bardzo popsutej; była albowiem panią domu o wola jej panowała nad ojcem i matką… Nie zwracałem na to uwagi pojąć nie mogąc, aby ja, biedny chłopiec, bez grosza, mógł się posuwać tam, gdzie dwóch ładnych chłopców i bogatych otrzymało harbuzy — nie myślałem więc o tym i wyjeżdżać miałem, jak to wiedziałaś, droga, z listów moich… Trzema dniami przed wy-

KI/428

jazdem wpada Zaydler do mnie z wiadomością, że przez trzecią osobę robiono mi propozycją, abym się zatrzymał i aspirował do owej panny… Zdziwiłem się i nie wierząc wcale, żeby to być mogło prawdą, postanowiłem wszakże zatrzymać się, abym kiedyś nie miał na sumnieniu moim, żem się po szczęście, w ludzkim rozumieniu wielkie, nie schylił, wtenczas kiedy mi leżało na drodze… Tego samego dnia odwiedził mnie ojciec panny i rozmowa jego, choć zgrabnie była prowadzona, dała mi do zrozumienia, że zatrzymanie się moje we Flo. miłym mu będzie. Zatrzymałem się więc… a bywając często w domu mojej belli — w domu egoizmu i zimną napełnionym atmospherą złota, przechodziłem przez wszystkie niepewności kokietowanego człowieka, tak że wreszcie udręczyło mnie to, zwłaszcza że serce moje było zupełnie zimne i wszystkie wady widziało. Może to był sen i przywidzenie z mojej strony, ale jakże było nie śnić, kiedy  mi często ojciec gadał przy stole nawet i otwarcie takie na przykład słowa: „Popracuj nad sobą, popracuj i zakochaj się, a ja cię ożenię”. NA co panna płonęła… a ja nie wiedziałem, co myśleć… Na nieszczęście moje wmięszali się inni ludzie do tego… a niedyskretność osoby użytej do pierwszych propozycji była przyczyną, iż się ci ludzie wmieszali… potem wszystko oziębło — potem dowiedziawszy się o ambarasach twoich musiałem wyjeżdżać, nie chcąc, aby sądzono, że będąc w biedzie, biedę moją chcę załatać ożenieniem się. Pożegnanie moje było zimne, a cała ta awantura zostawiła mi tylko gorycz w sercu i niepewność, czy nie urągano ze mnie… Może z mojej strony było nadto dumy, która się tej panience mogła opieszałością wydawać… gdyby jednak miała szlachetniejsze uczucia, zrozumiałaby, dlaczego tak nienatarczywie starałem się o nią… Ale to już przeszło — ona mię teraz widzi z nieba bo już nie żyje. — Choroby, z której umarła, nie rozumieli doktorowie — a ja byłbym nadto zarozumiały, gdybym ją memu zimnemu postępowaniu przypisywał. — Może być jednak, że ta, która tylu odmówiła, czuła się trochę dotkniętą przez tom żem się nie oświadczył… a jednak pewny jestem, że byłaby mnie odrzuciła. Wreszcie ona miała milijony — jam nie mógł jej nic dać nawzajem — nawet serca. Przyznam ci się jednak, droga moja, iż kiedym się o jej śmierci dowiedział, cierpiałem… Bo choćby to było w niej chwilową tylko myślą, aby mnie wybrać z tłumu i zrobić szczęśliwym, to już jej nadto w oczach moich postać litośnego anioła, a śmierć jej dopełniła obrazu… Ileż razy teraz, chodząc po ciemnych alejach tutejszego ogrodu, zdaje mi się, że mi ona

KI/429

drogę zachodzi, że się jej cień rumieni i spuszczając oczy przede mną, pyta się: „Dlaczegoś mnie nie kochał?” — Smierć ją upiękniła w moich oczach… Nie wiem, co ty, droga moja, powiesz na to wszystko — lecz nie obwiniaj mnie; jam był łudzony snem, w który uwierzyć nie mogłem — a ty nie mów o tym nikomu, bo to są rzeczy delikatne dla rodziny tej, o której piszę. Powiedz-że mi, droga, czy teraz myśleć będziesz, abym się  ja kiedyś ożenił?… Dziwny mój los! on mię czasem psuje jak dziecko, a potem szydzi ze mnie — trzeba się całkiem w świat umysłowy rzucić — i w nim zostać. Do tego potrzeba mi bardzo mało du positif: gdybym miał 40 000 zł w ręku, nie straciłbym kapitału i usadowiłbym się w takim miejscu, gdzie by mi mały procent wystarczał… ale wiem, że i to jest żądanie niepodobne. Piszę ci otwarcie, albowiem sama się przekonałaś, że oprócz ciebie nikt o mnie by nie myślał na ziemi… jest to rzecz niezawodną — a ja mam tu tysiączne przykłady ludzi zapomnianych nawet przez matki. Gdybym miał to, co żądam, kapitał zawarowałbym dla Stasia — i nawet mu skrypt posłał. Póki zaś niepewnym żyję dochodem, nie mogą się urządzić i nie mam nawet dosyć siły ograniczyć się w wydatkach… i teraz tracą więcej, niżbym powinien… albowiem, zamiast kupić sobie mebelki i żyć w swoim kątku, muszę mięszkać w hotelu, gdzie wszystko drożej, Nie kupiłem zaś mebelków dlatego, że ty mi obiecałaś przyjechać; nie wiedziałem więc, czy tu będę mógł długo zabawić… Smuci mnie i to, że zamiast 1700 rubli odebrałem tylko 1200, a to w następujący sposób: 300 przez stare miasto, 900 przez H. — owe zaś 300, przez niepewną okazją wysłane, nie doszły do mnie… ani resztka owych H. Jeżeli te pieniądze zginą, szkoda. Niech cię, droga moja, nie frasuje, jeżeli nie pójdzie wszystko tak, jak chcesz, bo ja nareszcie nie jestem bez rąk, a kiedy trzeba będzie, to się zawezmę do pracy. Chciałbym jednak pracować tylko umysłowie, choć mi tego nic nie wynagradza i owszem róże moje mają tylko ciernie — ale Bóg dobry i ten mi dodaje otuchę, że dusza moja będzie policzona między jasnymi… bo nie byłożby to gorżko, żebyśmy oboje z tobą, droga, weszli do kraju milczenia, zapomniani?

Jednotonne są listy moje, albowiem między mną a tobą nie może być inaczej. Ja względem ciebie mam sumnienie pełne łez i żalu — zwłaszcza gdy tobie winien jestem wszelką pomyślność…

KI/430

i wszelkie dobro, i wszystkie dni spokojne życia… żyję zaś ludźmi, którzy są pełni zazdrości, głupstwa i robią, co mogą, abym ich znienawidził… Mam jednak i pomiędzy nimi pewną powagę, która- mi nadaje czystość moja wewnętrzna — wolałbym szczerą miłość. ale tej nie ma pomiędzy nami, a stworzyć jej nie mogę. O! moja ty droga, w czarnym szlafroczku, jakby mi dobrze było przy tobie, jakbym ja chętnie usiadł do twego obiadku — i drwił sobie wtenczas z tych, co mię nie rozumieją… wszystko by odżyło wtenczas we mnie, znów bym  zaczął płakać nad Homerem… a ty byś bajeczkom sens moralny dorabiała… Czy wiesz, że ja siedziałem sam jeden całą godzinę w grobie Agamemnona i myślałem o moich blaszanych zbrojach, zalewając się łzami… A świerszcze polne płaczącemu mówiły: csyt… jak gdyby nimfy przeszłości nakazujące milczenie.

Moja droga, trudno to będzie, abyśmy się w domu państwa Lwowiczów zjechali, bo ja u nich nie bywam; żyją bardzo skąpo i w podejrzeniu mają ludzi młodych… bogaci są jednaki u nich lepiej mieć kapitały ulokowane niż u twoich krewnych Rosienieckich… Gdyby panna Lwowicz wyjechała do Baden, to bym się z nią widział — ale to podróż dla niej daleka. Do wiosny czekać będą na jej decyzją — jeżeli nie przyjedzie, pojadą sobie gdzie w skały nad morze i będę siedział cicho jak mruk; potrzeba mi bowiem żyć w takim miejscu, gdzie bym miał inne niż z kolegów moich towarzystwo… bo ci zepsuci są biedą i życie z nimi bardzo niemiłe… Wystaw sobie, droga, ludzi znudniałych, którzy o niczym gadać nie chcą i nie umieją — ludzi, którzy się odłączyli zupełnie od towarzystwa jak wyklęci i żyją pomiędzy sobą, nudząc się wzajemnie. Ze wszystkich przyjemności, które by mię jeszcze ciągnęły, zostają mi najpożądańsze wiejskie; lubiłbym polować, chodzić po

KI/431

lasach, mieć jakie grono młodych panienek, grać im na fortepianie, uczyń po włosku, zakochać się w której… lecz to wszystko dla mnie jest jakby las zaczarowany, którego nigdzie znaleźć nie można… Nuda miejskiego życia, wyłączenie przez stan pieniężny ze wszelkich towarzystw wywiera zgubny wpływ na umysł… Są dnie, których niczym zająć nie można… Człowiek się rzuca w kraj imaginacji i żyje w nim, ale są reakcje okropne, w których umysł sam nudzi siebie… Wtenczas ani wieczór przepędzony na graniu w wista, ani gawronienie po ludnych ulicach nie jest lekarstwem… Swieżość umysłu traci się… A nabycie wiadomości, których nikomu udzielić nie można, czyni umysł podobnym do spiżarni zawalonej spleśniałymi wiktuałami… Cóż robić… Dzięki tobie, droga moja, pomimo to wszystko  mam dnie miłe… to jest dnie zakryte od wiatru i słoty… dnie ciszy umysłowej — czasem przeleci i ugryzie serce jaka myśl rozpaczy, kiedy pomyślę, iż to wszystko twoim szczęściem kupione, ale to być musi tak w sercu moim… póki się kiedyś dobrze u twoich kolan nie wypłaczę i nie poskarzę… póki oczy twoje nie powiedzą mi, żeś mi egoizm mój wybaczyła.

Portret przyjaciela twego i wspomnienie jego ostatnie rozdzierające na mnie zrobiło wrażenie — jestem ja sercem w tej pustyni, która cię otacza, i nie śmiem nawet winszować ci imienin. — O! niechaj zatrzyma się czas, niech nas tak prędko nie unosi w tym wichrze łez i żegnającymi napełnionym głosami! Nie poddawaj ty się smutkowi, ale żyj od wiosny do wiosny i tak zawsze oczekując fijołków… które ja ci kiedyś z ukłonem Niemczyka i z powinszowaniem na różowym papierze oddam… całując w obie łzy, płynące z obu twoich szarych, modrych oczu — droga i ukochana mi na zawsze…

Twój Z.

Henryczek dawno nie odbiera wiadomości i martwi się, że Zeni nie pisał jeszcze do mnie. Chciałbym mieć listą tych, którzy mi są winni — albowiem  teraz jestem jak w rogu…

Adres ŕ Madame/ Madame Eléonore Sowińska/ ŕ Krzemieniec

KI/432

121. Do Antoniego Woykowskiego

Paryż, czwartek, 21 listopada 1839 r.

Szanowny Mości Wojkowski!

Nie wiedząc, czyście z wierszy moich jaki zrobili użytek, nie piałem do was, nie chcąc się  z moimi bazgraninami natrącać:; teraz dopiero, ujrzawszy list mój o Egipcie w „Gazecie Porannej”, z „Tygodnika”, jak sądzę, przedrukowany, umyśliłem posłać „Tygodnikowi” co nowego. Znajdziesz więc. łaskawy Panie, załączony tu wyjątek z romansu, w którym opisać miałem podróż Pana Radziwiłła Sierotki do Ziemi Swiętej i do Egiptu. — Rozdziały posłane Ci mogą się jako rzecz odrębna czytać. życzyłbym tylko, aby bez przerwy i bez rozkładania na kilka numerów umieszczone być mogły. Proszę także o pododawanie komatów, gdzie potrzeba, albowiem ja na to nie mam cierpliwości dostatecznej.

Proszę łaskawego Pana, ażebyś raczył odwołać ploteczkę małą w „Tygodniku” uczynioną, jakobym ja do redakcji „Pszonki” należał. A natomiast chciej donieść, jeżeli to kogokolwiek interesować może. że wkrótce wydrukuję tragedią polską pod tytułem Mazepa.

Nic więcej mi nie pozostaje, jak polecić się łaskawej pamięci

KI/433

WPana Dobrodzieja i zapewnić go o wysokim z mojej strony szacunku.

Juliusz Słowacki

Paryż, 1839 r

d. 21 listopada

Rue St Nicolas No 62

Adres: ŕ Monsieur/ Monsieur/ A. Wojkowski


122. Do matki

Paryż, sobota, 1 lutego 1840 r.

1 lutego 1840

Najdroższa moja!

Ty może już obwiniasz twoją Zosię, że ci tak długo żadnej nie dała o sobie wiadomości; ale ja nie wiem, czy listy moje, ze wsi pisane, nie nudzą ciebie i czy warte są kilu złotych, które kosztują. Spodziewałam się, że ty mi także co o sobie napiszesz, wiesz bowiem, jak o twoje zdrowie jestem niespokojną, i oczekując listu, nie pisałam, choć mi nawet od ciebie w tych dniach oddano resztę kwiatowych cebulek i nasion, których część już byłam wprzódy zasadziła w ogródku… Wszystkie więc teraz mam gatunki tulipanów z przeszłorocznej siejby… i bardzo jestem kontenta… gdyby to tak wszystko szło dobrze, jak kwiaty nasze; gdyby tak i nadal słońca mieć trochę, wazonów, ogródek… zgodziłabym się być nareszcie starą panną… Zdrowie mię twoje niespokoi i nie wiem nic, czy twój projekt jechania do wód uskutecznisz; wtenczas i ja bym wyruszyła dryndulą, aby się widzieć z tobą, tylko żądałabym wiedzieć o twoim wyjeździe wcześniej, aby na wiosnę gospodarstwo moje urządzić; nam bowiem, pannom, nie tak łatwo wędrować: zaraz ludzie źle mówią i reputacją psują, i gotowi pomyśleć, że jadę szukać męża; a ja tych plotek nie lubię i lękam się.

Zawsze siedzę na jednym miejscu; ani mię karnawał zwabi do miasteczka. Smutna jestem, ale temu los winien, nie ludzie… jestem jednak teraz mniej samotną niż dawniej i rozsądek bierze górę nad marzeniami — a byle tylko nowe na mnie nie uderzyło nieszczęście

KI/434

będę wdzięczną Bogu za mój los, zsumowawszy wszystko złe i dobre… O! gdyby jeszcze z tobą się widzieć, droga moja, z tobą, jedyną moją przyjaciółką, której wszystko bym mogła opowiedzieć i wypłakać. i odetchnąć uspokojona przez ciebie, bo mi się zdaje, że i twoja dla mnie przyjaźń ostygnąć może, że wreszcie i ty mnie mniej kochać możesz… Ale to jest bluźnierstwo, nieprawdaż?

Ja ci przysięgam, droga, iż w każdej chwili życia i w każdym postępku oczy moje obracają się za tobą jak słonecznik — chciałabym wiedzieć, co ty myślisz o każdej myśli mojej,. a zrobiwszy co mniej dobrego drzę cała, jak gdybym słyszała, że ty mię, Sally, potępiasz. — Może kiedy jeszcze Bóg mi pozwoli być przy tobie — a wtenczas niech mię ten sam Bóg ukarze, jeśli ciebie rozważnie czymkolwiek zasmucę; jeżeli ci na kolanach posługiwać nie będę… Ciebie prawdziwie mogą nazwać matką moją — bo ta, której służę, ma prawo do życia mego, ale nie do mego serca… poświęciłam wiele szczęścia dla niej, jestem samotną dla niej, czoło moje zmarszczyłam myślami myśląc, jak ją ślepą wyżywić i ubrać, jak jej łóżko kwiatami posypywać; wypełniam moje przy niej obowiązki jak należy się córce, ale już to mię udręczyło — tobie nie slużyłam tak, a ty mnie kochasz… Bądź więc pozdrawiana co dzień przez aniołów niebieskich — i niech ci Bóg da trochę tego szczęścia, które trochę już może w pole szaty swojej trzymał, aby je na moją biedną głową posypał. To są życzenia twojej Zosi, choć po Nowym Roku złożone.

Odpisz mi, droga, bo niespokojna o twoje zdrowie, nie ma chwieli jednej miłej i tylko mam sny smutne. Zdrową jestem jak ryba. O Filach myślę często i kocham ich bardzo.

Twoja najprzywiązańsza sługa

Zofija

Adres: ŕ Madame/ Madame de Bécu

123. Do matki

Paryż, niedziela, 12 kwietnia 1840r.

Najdroższa moja Sally! Dawno już nie pisałam do ciebie, bo lękam się, że cię może moje listy nudzą, a ty może długie twojej Zosi milczenia przypisujesz obojętności albo lenistwu. — Bóg wi-

KI/435

dzi, że chciałabym cię uczynić uczęstniczką każdej myśli mojej i podzielić się z tobą każdym uczuciem — ale teraz stało mi się to trudnym przez długie nasze niewidzenie się i przez odległość miejsca. Ja, która tobie wszystko jestem winna, uważam się zupełnie za twoją własność i gotowa jestem na wypełnienie wszystkich żądań twoich — ale ty mi nic nie rozkazujesz; z jednej strony dobroć i łaska twoja są nieograniczone, z drugiej strony rezygnacja twoja i zrzeczenie się jakby wszelkich praw nad twoją wychowanką, która cię tak kocha, są mi czasem boleśne. Może to odległość miejsca winna temu jest, że mi się czasem w fałszywym świetle nasze względne położenie wydaje; ale jednak ta niemoc wywdzięczenia się tobie jest teraz największą i może jedyną boleścią mego rozsądnego już na inne zdarzenia serca. — 

Jest tu pan Gaszyński, kuzyn nasz, który ci niegdyś ze Lwowa sprowadzał fortepian; poznałam go i z nim ciągle gadam o tobie… Dobry ten człowieczek, potulny i skromny, jest mi z zapałem przychylny, a ciebie ubóstwia; biedaka wziął się do malarstwa, ale bez funduszów prawie; jak może, klepie biedę i utrzymuje się z dawania lekcji cudzoziemcom.

Przyszła mi teraz myśl osiedlić się trochę stalej w miasteczku, gdzie panna Kora była mi niegdyś przyjaciółką: potrzebowałem, aby mię coś powstrzymało od ciągłego włóczenia się po świecie; zrobiłam więc — co? — już może myślisz, że twoja Zosia poszła za mąż? — nie, bynajmniej — kupiła sobie tylko meble i mięszka niby u siebie, a nie w zajezdnym domu; wypadnie z tego na koniec jakaś oszczędność, a na zawsze większa daleko jest wygoda i przystojność… Do kupienia gratów pomagał mi dobry Gaszyński — z nim razem włóczyliśmy się po magazynach i licytacjach. Bawiło mnie to uporządkowanie się i wejście we własne gospodarstwo, a Gaszyński notował wszystkie moje dziecinne uniesienia się i bę-

KI/436

dzie ci je kiedyś czytał z książki… I tak najęłam sobie mięszkańko na 6 piętrze (niech ci to dowiedzie, że mam dobre piersi i nogi). Na szóstym piętrze najęłam więc malutkie dwie klateczki, ale czyste i porządne, z widokiem na cudzy ogród, co jest tu rzeczą prawie cudowną — bo mało jest ludzi, którzy z okien mogą widzieć drzewa, zieloność i rozległy horyzont niebieski, w który utopiwszy oczy czuję jakiś cichy smutek i dalekie wspomnienia, tak miłe mi teraz… odkąd wszystko, co kocha,, jest w przeszłości. I ty, Sally moja! Ileż razy, gdy w ostatnią błękitną widnokręgu zapatrzę się liniją, zda mi się, że w tej mgle jest coś twoje istoty i myśli o tobie rozlanych. — Nie dziw się, że dziwnie piszę — mówiłam ci, że z okien moich widzę drzewa; wiosna je teraz rozwija, słońce złoci, ptaszki w nich świergocą. Dziś dzień moich imienin, dziś ludzie z palmami chodzą po ulicach, wszystko mię rozrzewnia, aż mi łzy zalały oczy…

O! moja… Swiat ten, do którego się niegdyś z taką niespokojnością wyrywałam z twoich ramion, nie dopisał mi, nie zaspokoił; żadne moje uczucie nie wyrosło — strudzona chcę wrócić do ciebie — i nie mogę…

Przerwałam pisanie tego listu, aby się uspokoić i skończyć go weselszymi myślami. — Chciałabym ci opisać moje apartamenta, abyś ty się choć myślą czasem do mnie przenieść mogła. Otoż wchodzi się do mięszkania mojego przez maleńką kuchenkę, która mi jest wcale niepotrzebną, albowiem nie mam własnego gospodarstwa; w tej kuchence stoi machinka drewniana z robinetami, napełniona wodą, i to się nazywa une fontaine, sprzęt dla tak wysoko mięszkającej koniecznie potrzebny — potem następuje salonik prostokątny, mający sześć kroków długości, a pięć szerokości; na kominku lustro w złotych ramach — przed kominkiem kanapka szafirowym suknem pokryta i para podobnych krzeseł… używane już, ale jeszcze dobrze wyglądają te sprzęciki; stoliczek mały mahoniowy, zielonym suknem pokryty, na którym piszę; dwa brązowe lichtarze na kominku — i oto całe umeblowanie mojej pierwszej klatki. W sypialnym pokoju, dwa razy większym od pierwszego, mam paradne łóżko, z dywanikiem wschodnim pod nogami, z kapą szafirową — komodę, mały table de nuit okrągły i parę krzeseł takich jak w pierwszym pokoju. Wszystko to koniecznie było po.

KI/437

trzebne i nic nie ma nadto… Ale wszystko porządne i cieszy mnie, albowiem mięszkanie najwięcej wpływa na mój humor. Płacę za nie 25# na rok, co na tutejsze strony jest bardzo małą kwotą… Odźwierny mi usługuje, to jest czyści pokoje i ściele łóżko, i dostaje za to 13 zło. na miesiąc… Tak uregulowawszy się, jestem cichą i spokojną w mojej klateczce ptaszyną; pracuję, rozmyślam; a Gaszyński teraz namówił mię, żem się wzięła do malarstwa…

Nie uwierzysz, Sally droga, jak mi papier naklejony, pędzel w ręku i kolory roztarte przypomniały dawne dziecinne lata — ale, niestety… nie ten już zapał do malowania, nie te rojenie tęczowe, które dawniej budziło mię rano do pędzla i zajmowało wszystkie myśli — teraz rozsądek pyta mię co chwila o to, co ja sobie z pędzlem zamyślam, i wyrzuca mi nawet, szydząc niby z dziecinnego czasu użycia- Tak, droga, nie ma, jak dnie świeże uczuć i młodości! Wszystko wtenczas wydaje się ważnym i dobrym, wszystko szczeblem do szczęścia przyszłego — każdy dzień ma swoję radość i nadzieję, i chwilę jakąś, jaśniejącą między wszystkimi chwilami, której człowiek obudzony czeka… lecz gdy ta świeżość wrażeń przeminie, wszystko mdłe i bez smaku — a człowiek leniwieje — nawet w poszukiwaniu szczęścia. Nie opustoszało jednak zupełnie moje serce; przywiązanie do ciebie, droga! czyni go ludzkim, a pracowani umysłowe napełni go coraz nowym ciepłem i ogniem. Obyś ty tylko, Sally, z Zosi twojej miała jaką pociechę, a nie będzie ona Boga obwiniać o skąpe dary życia. Niech Mu będzie chwała, że mi dał zamiłowanie w tym, co nie przemija i co nie jest śmierci podległe. — A ty mnie, Sally moja, kochaj  — i ufaj mi, i uśmiechaj się myśląc o mnie… Cóż, że nie jestem szczęśliwą według ludzi ani bogatą, ani otoczoną tłumem przyjacioł… lecz jakby zapomnianą i na ustroniu siedzącą dziewczyną? — Wszystko to wyjdzie mi na dobre, bo jest losem moim. — najgorszą część doli mojej ty dźwigasz — ty biedna, sama, bez pociechy żadnej i szczęścia… O! wierz mi, że nieraz jestem w sercu twoim i czuję to, co ty czujesz samotna. Ty nie uwierzysz, jak mię teraz uczucia zbliżyły do ciebie — ani wiesz, jak cię kocham jedynie.

Kończąc ten list chciałabym ci więcej o sobie napisać szczegółów — ale o czym pisać? Odległość miejsca na wszystko rzuca jakąś zimną powłokę. Napiszę ci więc tylko, że za dni kilka będę jadła święcone i w duchu będę się z tobą jajkiem kraszanym dzieliła; — oczekując tych dni festynowych, przez wspomnienie moich

KI/438

peregrynacji poszczę cały ten tydzień… przekonałam się bowiem, iż ten przepis religijny jest istotnie zdrowiu potrzebny i dopełniony być powinien, a to nie zasadzając go na umartwieniach, ale na zmianie istotnej pokarmów, która krew na wiosnę odmienia i czyści.

Nasz znajomy pan d’Avallon pisuje do mnie z ojczyzny swojej — mięszka teraz na rue Castellane No 11. Jeżelibyś chciała, droga, od niego jakich sprawunków, to pisz do niego pod tym adresem. Zeni wrócił dawno do siebie  i niedaleko wywędrował. Co też się z Filami dzieje?… Będę się starała jak najprędzej Gaszyńskiego wyprawić stąd, aby ci był sługą i pomocą w interesach — on mię lubi i człowiekiem jest uczciwym. Bądź zdrowa, moja najdroższa. Kochaj mię, bo bez tego nie warto mi żyć na świecie.

Twoja Zofija

Odpisz mi, droga, bo niespokojna jestem o zdrowie twoje, a ufność w Bogu często mi nie wystarcza — a lada sen trwoży na długo. — Sciskam cię z całej duszy…

Kwietna niedziela, 1840 r.

Adres: ŕ Madame/ Madame Salomée        

124. Do matki

Paryż, koniec lipca (?) 1840 r.

Moja najdroższa! Dawno już nie pisałam do ciebie, bo mi tak smutno, tak mię już dręczy ta ciągła samotność, ten brak wszelkiej nadziei — że coraz bardziej staję się leniwą do wszystkiego. Cze-

KI/439

kałam więc weselszej nieco chwili, chwili, w której by jakie słoneczko błysnęło mi choćby przez okienic szpary, aby ciebie, droga, nie bardzo swoją gawędką zasmucić — ale to trudno. Nie widząc cię tak długo, strach mię jakiś przejmuje, ilekroć piszą do ciebie… i twoje także listki wydają mi się zimniejsze -o! jak mię to gryzie — jak boli — tego ci opisać nie mogę…

Marysia, przyjaciółka moja, wzięła dla ciebie małą bagatelkę i zapewne ci ją odeszle, będąc bliżej niż ja, o mil kilkadziesiąt oddalona — jest to mały pugilaresik ze słoniowej kości. Co do mnie, odebrałam do mego ogródka wszystkie tulipanów cybulki z przeszłego roku — a z tegorocznych dwudziestu, czterech mi jeszcze brakuje. — Staram się, aby się te kwiatki nie suszyły i rozrosły — ciasny mój ogródek, ale od wiatrów zasłoniony… nie bardzo dobra ziemia i niebujnie rodzi — ale cóż robić… Wreszcie może kiedyś przeniosę się bliżej stawu, gdzie jest czarnoziem.

Byłabym szczęśliwą, gdyby mi nie brakło familijnego życia — żyję bowiem jak mniszka… a ty nie pojmiesz, jak to serce przez takie życie usycha… jak zamierają wszelkie uczucia, jakby sama natura mściła się, że się od jej zwyczajnych dróg oddalamy. Jednakże Bóg, pomnąc, jak my słabe jesteśmy kobiety, jak to nie od

KI/440

nas zależy mieć dom, familiją, dzieci — powinien by nas wesprzeć i pustelnią naszą jakim słońcem objaśnić.

Mam teraz na świecie kilku przyjaciół takich, jakich zawsze żądałem, to jest przyjaciół, którzy mnie szacują i bronią — ale ci wszyscy są ode mnie dalecy — a teraz otoczona jestem ludźmi, do których przylgnąć nie mogę; zazdrośni bowiem są, małego serca, niezdolni ani uczuć, ani pojąć szlachetnych myśli, słowem, są to zatarte szelążki, zimne i spleśniałe… Najwięcej więc czasu przepędzam sam, pisząc sobie i bazgrząc różne awantury i przywidzenia, z czego korzyść taka, że mi samej życie złocą i różnymi okrywają tęczami. Są to miłe mi okienka w chacie mojej, przez które widzę wiele rzeczy i twarzy znajomych. Czy życie takimi snami zajęte jest życiem, nie wiem, ale to pewna, że mię od wielu rozpaczy broni, a czasem przyjemność sprawia… Nie jestem ja podobna do lampy, która w szejne-katarynce siedzi i przez różnokolorowe szkła rzuca kilka bladych promyków? Dopóki więc jaki szczur łojem zwabiony nie zgryzie tego, co świeci w  mojej latarce, nie zgaszą mnie ćmy ani komary. Gdybyś ty, droga, wiedziała, jaki Bóg jest dla mnie dobry, jakie mi daje zdrowie, jaką wyrozumiałość i, powiem, oziębłość na wszystkie troski i nieprzyjemności urojone, to byłabyś spokojną o mnie. To, co ty mi piszesz o zazdrości twojej rodziny, niespokoi mnie. Cóż ta ciotka chce od ciebie — Jedna z moich przyjaciółek chciała teraz jechać do Krzysztofowiczowej, ale tyle miała przeszkód w gospodarstwie, że się wybrać nie mogła —  mnie także gospodarstwo nie pozwala na teraz robić takich wojażów, ale może na rok przyszły, a zwłaszcza gdybym miała nadzieję, że się u Krzysztofowiczów zobaczę z tobą, może bym pojechała… wreszcie to od ciebie zależy — rządź mną i rozkazuj, bo mię to dręczy, że niczym nie mogę ci okazać miłości mojej, ja, która tobie winnam moje wychowanie — i całe szczęście życia leniwego. Jak ja często myślę teraz sobie, że wziąwszy się pod ręce idziemy gdzie na wzgórze Czerczy albo przez pewną drożynkę, ogrodzoną płotami, na cmentarzyk, usiąść razem i opowiadać sobie nasze zdarzenia i uczucia… Czy Bóg da, że to kiedyś nastąpi? Czekaj ty, droga, tej chwili, bo jeżeli znajdziesz, że mnie świat po-

KI441

zbawił uśmiechu, kolorów, to pewny jestem, że serce we mnie znajdziesz lepsze i mocniej kochające. — A w rozmowach naszych, choć mniej będzie teraz marzeń i nadziei na przyszłość, ale więcej spokojności czucia, i wspomnień… Droga! droga moja, kochaj ty mnie — bo tego  mi tylko trzeba, abym mogła kiedyś bez żadnego wyrzutu stanąć przed Bogiem… inaczej wszystko jest brzękiem i czczością… dla której nie warto było się rodzić — i smutnieć.... Addio.

Twoja Zofija

Adres: ŕ Madame/ Madame Salomée

125. Do Ludwika Platera
Paryż, poniedziałek, 2 sierpnia 1840 r.

Do JW. W. Prezesa Towarzystwa Polsko-Literackiego Hr. Ludwika Platera

Sądząc, że jako jednemu z członków Towarzystwa Literackiego służy mi prawo petycji (chociaż mi to inaczej przez jednego z członków wytłumaczonym zostało), odważam się zapytywać JW. Prezesa, czyli wolą jest ogólną i postanowieniem nieodzownym Towarzystwa, aby dzienniki polskie, przez Towarzystwo abonowane, przez całe lato w bibliotece publicznej składane nie były; zda się bowiem, iż takie wyłączenie pewnej liczby członków mięszkających w Paryżu przeciwne jest szlachetnym celom Towarzystwa, któremu JW. V. Prezes z taką powagą przewodniczysz; a pozbawiając nas tu będących wszelkiej komunikacji z piszącą Polską, uszczerbek przynoszą tym wszystkim, którzy tytułowi członka Tow. Literackiego z całym usiłowaniem odpowiedzieć pragną. Racz, Szanowny Prezesie, niniejszą prośbę moją przychylnie i łaskawie wziąć pod rozwagę… Ten list albowiem zostawiony bez odpowiedzi da mi uczuć, iż nadal w obojętnym dla mnie kole zasiadać nie mogą — i przymusi mnie, że się wyrzeknę chwały, która z uczęstnictwa w pracach Tow. na mnie spada.

KI/442


Zostaję z najwyższym szacunkiem i uszanowaniem

JW. V. Prezesa

najniższy sługa

Juliusz Słowacki

Paryż,/ d. 2 sierpnia 1840/ Rue Castellane No 11

Adres: ŕ
Monsieur/ Monsieur le Comte Louis/ Plater/ Polonais/ ŕ St. Germain

Stemple pocztowe: Paris 3 Aoűt 40 (E) 60 (E)/ St- Germain-en Laye 3 Aout 40 2e Dist.

126. Do matki

Paryż, środa, 21 października 1840 r.

Av… 1840. 21 paźdz.

Najdroższa moja! Siadam pisać do ciebie po tak długim milczeniu, aby ci donieść, żem zdrowa i spokojna, gdy oto otwierają się drzwi i wchodzi człowiek z pakietem, w którym znajduję pamiątkę od ciebie, cudowną — ową to poduszeczkę włóczkową, której czekałam tak długo. Jak piękna, jak cudnie kolorowa, jak pełna nawet natchnienia dla mnie, tego ci wyrazić nie potrafię. Patrzę na nią i przemyślam, czy poduszkę z niej zrobić, czy tę kanwę w złote ramy oprawić i powiesić nad łóżkiem moim — i podobno, że ten ostatni projekt uskutecznię. O! jakże to miły obraz! Każde oczko było w nim przez ciebie, droga moja, dotknięte, wypatrzone, może czasami łzą skropione. On w moich pokoikach jest prawdziwą tęczą z twego miłośnego słońca i z łez twoich — błyszczy — i niechaj zawsze błyszczy nade mną. W pokoikach moich, gdzie dotąd same tylko potrzebne są rzeczy, on jest pierwszą fantazją i rzeczą, do której się będę mogła przywiązać jak do stworzenia żywego. — Już teraz z tych dwojga ściskających się osób ułożyłam sobie w myśli jakiś poemat fantastyczny… Serdecznie — serdecznie ca-

KI/443

łuję oczki i ręce twoje za tyle roboty — za tyle pamięci o mnie biednej —  i tak nad zasługi kochanej.

Przejeżdżając przez wioskę moją, pan Audley mówił mi, że widział ciebie, że gdy widział, płakałaś — i to mi serce rozdarło. Ale ty wiesz, że gdybym ja mogła porzucić moją  kuzynkę ślepą i spraliżowaną, już byłabym dawno z tobą, już bym ci służyła z całą miłością biednej sieroty, a twojej niegdyś wychowanki. Nieszczęśliwy ten świat, że nie pozwala nam robić, co byśmy chcieli, ale nas wiąże i krępuje różnymi wymaganiami i obowiązkami. — Oby przynajmniej twój brat nie był opuszczony w powszechnym, jak słyszę, ułaskawieniu, oby już był przy tobie… Co do mnie, zupełnie mi dobrze i spokojnie, bylebym o ciebie spokojną być mogła — nie troszcz się więc, ilekroć mi starania około mojej sparaliżowanej kuzynki pisać nie pozwolą tak często, jakbym chciała. Cierpię ja sama na tym, bo mi potrzeba czuć, że mię ktoś kocha mocno i bezinteresownie. Dotąd od obcych ludzi mało takiej doznałam miłości — pochodzi to trochę z mojej winy, a trochę i z tego względu, że staram się, aby mi ludzie nic zarzucić nie mogli, a takie postępowanie, broniąc od nieprzyjaciół, mało także przyjaciół robi, zwłaszcza między tymi, którzy nie wiedzą, gdzie prawdziwa szlachetność… Spodziewam się jednak, że mi czyste moje postępowanie i kiedyś szacunkiem będzie zapłacone, wtenczas kiedy będę stara i już tylko o szacunek będę dbała. — Teraz żyję, jak mogę — bazgrzę sobie — i czas mi upływa, a tak prędko, że prawdziwie przerażam się jego szybkim zanikaniem.

Teraz ulubiona moja pora roku: jesień — patrzę na listki zwiędłe i żółte, ulatujące jak motylki złote pod mymi oknami, i myślę o dawnych czasach, kiedym serce miała pełniejsze ognia i smutku. Teraz cisza mnie obwiała i żyję w atmosferze dosyć zimnej i rozsądnej. — Cóż bym dała, aby pójść z tobą na spacer gdzieś na wzgórze cmentarzowe i prowadzić ciebie pod rękę, i mówić o wszystkim, co się nam wydarzyło, czegośmy nie dopięli — co było szaleństwem, co szczęściem, a co marą próżną… Ty musisz czuć to, co ja czuję, to jest żal jakiś niewymówiony i tęsknotę, a nawet skargę jakąś cichą i pokorną ku Panu Bogu, że ci nie dał

KI/444

w miarę uczuć i serca twego. Pocieszaj się, droga opiekunko moja, tym, że to nie z naszej winy wynikło — i gorzej byłoby, gdybyśmy wyczerpali byli całe czucie z dusz naszych — i gdybyśmy już po nim czuli tęsknotę.

Zbliżają się twoje imieniny — życzę ci szczęścia i jakiej pociechy; wszystko jest w ręku Boga.

Filowie, jeżeli już ten list czytać będą, niech wiedzą, że ich kocham serdecznie. Oni mię widzieli kiedyś i znają — i wiedzą, że wszystko, co ja mówię, jest nie czczym słowem, ale prawdą i częścią serca mego; powiem więc im jeszcze, że lepszych i szlachetniejszych ludzi nie spotkałam na ziemi. Bóg im powinien być litośnym.

Zegnam was wszystkich razem i całuję serdecznie, prosząc, abym zawsze w myśli waszej była przytomną, ilekroć was smutek albo wesele zbierze razem. Ja o was często myślę; a z żalem moim łączy się jakaś dumna pociech, że w takich sercach jak wasze mam miejsce i tyle miłości. — Jak znajdziecie cokolwiek czasu, napiszcie mi o sobie, bo mi w wiosce mojej bardzo tęskno i bardzo samotnie, a nie wiem, czy was moje listy nie znudzą, i dlatego piszę raz we trzy miesiące.

Addio, droga Sally; kocham ciebie mocno, mocno, mocno i powtarzam za ciebie tę, którą mię jeszcze w dzieciństwie nauczyła, modlitwę.

Twoja Zofija

Adres: ŕ Madame/ Madame de Salomée       

127. Do matki

Paryż, wtorek, 16 lutego 1841 r.

Podhorce, d. 16. lut. 1841

Nigdym nie myślał, droga moja, że ty mnie kochać przestałaś. Niestety! tak kochać, jak ty kochasz, nikt nie umie na świecie — boli mię tylko, że ja ci mojej miłości niczem dowieść nie mogę — dlatego w słowach moich jest czasem jakaś smutna niespokojność

KI/445

i rozpacz. — Gdyby nie to, byłoby mi dosyć dobrze na ziemi — stałem się bowiem spokojniejszy, weselszy prawie, w wielu rzeczach mniej cierpliwy, to jest rozsądniejszy, słowem, świat mi był nauką, niezbyt gorzką, pełną wspomnień i wrażeń. — Nie darmo żyliśmy i tęskniliśmy: — to przeświadczenie powinno i tobie osłodzić czasem marzenia szarych godzin. Nie mówię to, abym cię chciał pocieszyć — wszak ja byłem przy grobowcu Racheli w Rama — i wiem, jakie tam było słychać po nocy płakanie nieuciszone. — Lecz pomyśl, droga! — gdyby nie tak, a inaczej przeszło życie nasze, nie mielibyśmy teraz wiele w przeszłości goryczy, a może mniej na przyszłość choćby u Pana Boga nadziei. Któż wie, czyby nasze serca próżniejsze nie były? — Ty wiesz, droga! jakem ja niegdyś nie lubił egzaltacji próżnej i wielkim nieszczęściem nie usprawiedliwionej — lecz teraz nasze myśli smutne być mogą, a że kto nas obaczy chodzących w ciemności albo się patrzących w blade oczy księżyca, ten jużby szaleńcem był, gdyby się szydzić odważył. Tak więc najpiękniejszy stan duszy, to jest jej anielskość, stała się nam dozwoloną i zwyczajną — wszak nieprawdaż? A teraz bez egzaltacji i prosto ci napiszę, że ty zajmujesz pierwsze miejsce w sercu moim — gdybym umierał, kazałbym spalić  i odnieść ci serce moje, bo jego popioł do nikogo innego nie należy. Zawsze czego ś brakowało tym, którym je oddać chciałem. Najpiękniejszej z córek moich dam imię twoje chrzestne i to  imię będzie długo brzmiało, owonione zapachem konwalii, która rośnie na Czerczy — to jedno mogę — dźwięk, głos, echo dać naszemu smutkowi.

Całuję ciebie, droga moja, niech cię smutek tego listu nie smuci, ale uspokoi, i wiosnę uczyni milszą i zieleńszą. Niech przez okno twoje wchodzą kwiatów zapachy, a  przez drzwi twoje wychodzi na ulice zapach święconego; niech girlanda szarych żebraków z obwarzankami w ręku odchodzi od progów twoich — mój duch będzie wszędy i z tobą na zawsze. Chrystus przyrzekł, że do skończenia świata.

Twój J.

KI/446

Cybulki tulipanowe kwitną, wszystkie. Lecz ty? czy masz ogródek? Może ci mróz ciągły wszystko zwarzył, a ty bez bukietów na komodzie — o! jeśliby tak było…

Adres nieznaną ręką:

Madame Salomée

128. Do Zygmunta Krasińskiego

Paryż, koniec lutego (?) 1841 r.

Weźmy się za ręce i zrzućmy z Parnasu tego pijanego barda litewskiego.

129. Do Ludwika Platera

Paryż, wtorek, 2 marca 1841 r.

Do JW Kasztelana Ludwika Platera

Prezesa Towarzystwa polskiego

Szanowny Prezesie

Kilka dni przedtem przyszedł do Klubu Pol. z biura żurnalu „Debatów” okolnik zawierający w sobie ostrzeżenie względem opłaty kwartalnej za tenże dziennik. Sądziliśmy, że okolnik tako-

KI/447

wy, do wszystkich rozsyłany, nie dotyka bynajmniej nas, którzy od dawna dziennik „Debatów” darmo odbieramy; rzecz się ma inaczej — od wczorajszego dnia dziennik przychodzić do klubu przestał, z wielkim utyskiwaniem niektórych członków i z wielką trwogą dyrekcji, aby nie była przymuszona budżetu swego nową opłatą ośmdziesięciu franków obciążyć, w tych groźnych okolicznościach udaję się do Szanownego Prezesa o rozkazy. Winienem i to dodać, że Członek Załuski ofiaruje się sam lub towarzysząc Prezesowi pójść do Dyrekcji „Debatów” i za interesem klubu przemówić, tentują
c, czyli się nie uda przywilej nasz pod prawo przedawnienia podciągnąć. -Co do mnie, jako kasjer, gotowym płacić.

Racz, Szanowny Prezesie, przyjąć wyraz wysokiego szacunku i poważania.

Zyczliwy sługa

Juliusz Słowacki

Paryż,/ d. 2 marca/ 1841 r.

Adres: ŕ Monsieur/ Monsieur le Comte/ Louis Plater/ ŕ Paris/ Rue de Londres, 32

130. Do Leonarda Niedźwieckiego

Frankfurt, wtorek, 18 maja 1841 r.

LIST FRANCUSKI UZUPEŁNIĆ!!!

131. Do Leonarda Niedźwieckiego

Frankfurt, sobota, 22 maja 1841 r.

LIST FRANCUSKI UZUPEŁNIĆ!!!

132. Do Leonarda Niedźwieckiego

Frankfurt, wtorek, 1 czerwca 1841 r.

LIST FRANCUSKI UZUPEŁNIĆ!!!

KI/456

133. Do Joanny Bobrowej

Paryż, środa, 16 czerwca 1841 r.

Paryż, rue Castellane, d. 16 czerwca 1841 r.

Pani!

Przebyłem nareszcie mój dzień donkiszotowski, nogę silnie postawiłem na szali i podniosłem w górę całą zgraję jezuitów, potem zdjąłem ją i poupadali w błoto, ale w błoto, z którego się już nie wygrzebią tak prędko — niech spoczywają. — Gdybym wiedział, że cię, Pani, opis dnia tego cokolwiek mógł zabawić, nie lękałbym się pisać, bo wiem, że pani jesteś szlachetna i nie będziesz wątpiła, że to, co mówię, jest prawdą — staram się nareszcie tak żyć, abym o każdej chwili życie mojego mógł szczerze mówić, a teraz więcej niż kiedykolwiek dbam o to, aby tak było. — I na Boga, tak jest! — Zaledwo przyjechałem do Paryża, wrogi moje, wychłostane w pierwszej i w trzeciej pieśni Beniowskiego, wydawcy „Młodej Polski”, jezuickiego dziennika, a obszerniej biorąc jeszcze rzecz, Litwini — postanowili zabić mnie lub upokorzyć — 

KI/457

jakoż na drugi dzień zaraz przysłali mi jednego z eleganckiej litewskiej młodzieży, aby mię wyzwał, ten z miną bardzo dumną i zimną oddał mi bilecik, który tu w liście Pani posyłam — abyś widziała, do jakiej otwartej wściekłości przyszli ci jezuici, którzy mię dotąd bezimiennie po różnych pismach kąsali. — Przeczytawszy bilecik schowałem go do kieszeni i odpowiedziałem, że papieru wzmiankowanego nawet widzieć nie chcę i będę się strzelał, przyjmując wszystkie warunki, które mi podadzą. — jakoż nazajutrz posłałem do nich mojego sekundanta z poleceniem, aby na wszystkie pojedynkowe punkta przez nich podane przystał. — Przez dni pięć czekałem na ostateczną ich decyzją, w poniedziałek dopiero wieczór o jedenastej dowiedziałem się, że pojedynek ma byś nie w St. Germain, ale koło Paryża, na placu otoczonym pustymi murami, w miejscu zamkniętym — że schodzić się mamy do mety o 20 kroków i strzelać, kiedy się podoba; dowiedziałem się i o tym od mego sekundanta, że mój przeciwnik, ten sam krytyk Balladyny, który podczas improwizacji mojej omdlał, przywieziony został z St. Germain, gdzie serce swoje u panny Pl… zostawił — przywieziony bez serca, blady, z czerwonymi obłąkanymi oczyma, bardziej do mdłości niż do strzelania się skłonny. Jest to młody, 28-letni chłopak  ładny, lecz chorowitej i nieco nalanej cery, może byś go pani żałowała — może być… Sam nie wiem — ale Pani i zawsze Pani mięszasz się teraz do wszystkich spraw moich — myśl o Pani jest zwierciadłem dla ducha mojego i duch mój musi być takim, aby się w nim zawsze bez wstydu mógł przejrzeć.

Teraz z dziecinnymi szczegółami opiszę pani ranek wtorkowy- — Między 9 a dziesiątą godziną miał być pojedynek — aby zaś w razie napadu przez ludzi sądowych można się było czym od

KI/458

procesu kryminalnego obronić, pojedynki teraz bowiem są karane we Francji — i chociaż sąd przysięgłych zwykle, przez wzgląd na opinią, pojedynkowego zabójstwa tak jak innych morderstw nie karze, zawsze jednak sześciomiesięczne więzienie i kara pieniężna spada na zabójcę i sekundantów, dla zapobieżenia więc temu kupiliśmy królika, który miał nam służyć w razie napadu przez policją za wymówkę… biedny królik! -on był śmieszno-tragiczną stroną naszego pojedynku. We wtorek więc o godzinie 5tej rano obudziłem się — przysięgam Pani, zupełnie spokojny, spojrzałem na drzewa rosnące pod mymi oknami, na słońce złote, wypaliłem cygaro, wypiłem szklankę starego wina, zjadłem dwa ciasteczka i ubrawszy się cały czarno, tak aby żadnego celu na mojej osobie nie było, wyszedłem sam z domu o 7mej do ogrodu Luxembourg, gdzie o pół do dziewiątej miał się zejść ze mną Nabielak i zaprowadzić na plac, niedaleko od ogrodu będący, — Przechodząc koło kościoła Magdaleny przez targ kwiatów, kupiłem za grosz różę, abym ją przez ten ranek trzymał i mógł potem zwiędłą posłać — komu? Pani to zgadniesz. Idąc dalej zaszedłem do kościoła Ascenssion i tam właśnie trafiłem. że ksiądz kończący mszę żegnał, schyliłem  pokornie przed błogosławieństwem głową — i wyszedłem… W ogrodzie, na który Pani patrzałaś, stanąłem znowu  i długo oczy moje zatrzymały się na dwóch dobrze znajomych oknach; ten dom teraz walą — okna były zamknięte, żaluzje pospuszczane — poszedłem dalej. — Pani nie wiesz, co to jest iść samotnie, bez przyjaciela, z różą w ręku, przez cały Paryż, nie pożegnanemu przez nikogo, w tej pewności, że nikt nie drzy o życie hazardowane i może nikt żałować nie będzie? — Dobrze jest jednak użyć takiej przechadzki, uczuć w sercu siłę dumną i niezłamaną — uczuć nawet zachcenie krwi, w ręce czuć broń, na sobie samym oprzeć się czując, że dobrą jest podpora. — W Luksemburgu o trzy kwadranse na 9tą ujrzałem zbliżającego się Nabielaka. — „Cóż, zapytałem, czy przychodzą?”… tu mi Nabielak donosi — że nowa się rzecz stała, że Ludwik kasztelan Plater — przyjechał z St. Germain za moim przeciwnikiem — że nabożny Cezar plater mu towarzyszy, że oba są u Ropel… i godzą sprawę — że oba mają natychmiast do mnie w prośby przyjechać. — Zawrzała we mnie krew — postrzegłem, że jezuici mi

KI/459

z rąk uciekają — przeczułem, że ten bladozielony wróg, który y pod moim pistoletem omdlał, nie pokaże mi się na celu u już zapalonego krwią oka mojego — spokojnie jednak rzekłem do Nabielaka — że jestem na placu boju i nie ulegnę. — Nabielak prosił mię tylko o grzeczne z kasztelanem obejście się i o krew zimną. — Wkrótce zjawili się pacyfikatorowie. — Kasztelan wziął mię pod rękę — Cezar wziął pod rękę sekundanta mojego i tak w głębokim milczeniu szliśmy przez ogrodową aleję… Nareszcie kasztelan zaczął lisią przemowę — przeciwnika mego oskarzył o nierozwagę dziecinną, mnie zaczął i moje postępowanie wynosić pod niebiosa, skończył pokorną, ale bardzo podstępną prośbą, abym go upoważnił do mediacji… Tu odbiegła mnie zupełnie rozwaga: „Nie upoważniam Panów do żadnej mediacji, krzyknąłem, jestem na placu boju, jeżeli przeciwnik, który mnie wyzwał, odstępuje od pojedynku, to ja go przymusić do bicia sie nie mogę — ale nie pozwolę na to, aby mnie każdy bł… wyzywał, zwlekał od dnia do dnia i na plac mnie wyprowadzał na próżno” — tu obróciwszy się do Nabielaka: „Panie Nabielak, rzekłem, proszę, aby mi wyznaczona była dziś albo jutro godzina pojednyku — ja na nią stanę i będę czekał…” Widząc Nabielak, że coraz bardziej w gniew wpadam, wydał nareszcie całą tajemnicę. — „Z kimże ty się bić chcesz, rzekł do mnie, chyba z wiatrem — oni się już cofnęli”. — „Czy tak?, zapytałem kasztelana, czy się już cofnęli?” — „A tak, już się cofnęli”, rzekł kasztelan z miną pokorną — spodziewał się albowiem, że jeszcze, nie mówiąc mi nic o tym, dla pana Ropelewskiego wyrobi, że mu dam jaką słówną przynajmniej ekskuzę, lecz obaczywszy we mnie wściekłość tygrysią on i Cezar Pl… zadrzeli o swoją bladą i drzącą lalkę — i prosto mi ją spod pistoletu uchylili… Wtenczas poznałem, co to są za wrogi, ci przyjaciele, którzy więcej dbają o życie niż o honor człowieka — tryumfowałem! -Chciał mnie jeszcze kasztelan Plater wmówić, że o tak zakończonym pojedynku pod słowem honoru milczeć należy. — Na to mu rzekłem prosto, że słowa honoru na to n, bo do kilku osób o pojedynku piałem, więc gdybym dalej milczał i te same osoby strzałów pistoletowych nie słyszały, mogłyby myśleć, żem się ja upokorzył i dał jaką wymówkę słówną lub na pismie — będę więc mówił i pisał o pojedynku, jak mi się podoba. — Kasztelan i to przyjął — i tylko obróciwszy się do Nabielaka i wzniosłszy oczy do nieba zawołał litośnie: „Jak on mnie traktuje!” Tu jeszcze nowa przeprawa, Cezar Plater zaprasza na

KI/460

śniadanie — chce koniecznie, abym się tego samwego dnia z moim przeciwnikiem widział, zgodził się i kochał. — Na to mu odpowiedziałem, że kochaćń można tylko człowieka, którego si szacuje, a ja dla pana Rop. jeszcze szacunku mieć nie mogę — że będę z nim grzecznie i nie dam mu uczuć wzgardy — ani go poniżę w towarzystwie — ale z kochaniem wstrzymam się, aż pan Ropelewski co dobrego zrobi. — Od śniadania wyrywałem się — lecz Nabielak, który miał jako sekundant prawo rozrządzać moim czasem i rozkazywać mi, zawiódł mnie koniecznie do Cezarego Platera i tam z moim przeciwnikiem widziałem się. — Plater Ludwik miał przemowę — w której dowodził, że do pojedynku racji nie było — że to swoje przekonanie wpoił w serce p. Ropelewskiego, że pan Ropelewski wzruszył się i dał się nakłonić do cofnięcia wyzwania swego… po której to mowie Rop… podał mi rękę — ja mu podałem moją mówiąc mu zimno: „Zapomnijmy o tym, ale jeżeli mamy zapomnieć, to zapomnijmy na zawsze”. — na te słowa, choć nie bardzo czułe, p. Rop… rozpłakał się — potem dano śniadanie, na którym jeden tylko z sekundantów pana Ropgo był przytomny, drugi przez wstyd został w domu i teraz z wroga stał się moim, to jest mego tryumfu, rozgłosicielem. — Stało się tak, że klub się cały o pojedynku rano dowiedział, wieczorem przyjęli mnie więc wszyscy po bratersku i we wszystkich oczach widziałem błyszczącą przychylność — wszyscy o poemat się dobijają, wszyscy chcą czytać strofę, którą ja krwią moją pieczętować byłem gotowy, wszyscy się dziwią, że widząc mię przez pięć dni przed moim pojedynkiem nigdy żadnej zmiany we mnie, nigdy żadnego cienia na czole nie spostrzegli — ten mi przypomniał, że mię w poniedziałek wieczór o jakąś książkę prosił, a ja mu ją dać we wtorek obiecałem; drugi, że mi jakąś sztuczkę teatralną chwalił i we wtorek na teatr iść ze mną proponował — słowem, wszystko się do mnie nawraca. — Jeden z moich przyjacioł mówił mi, że mię postanowił był sposobem Gannala na wieki balsamować i włożywszy mi szklanne oczy, w trumnie ołowianej złożyć, abym tak kiedyś do Polski cały i z otwartymi oczyma powrócił. — Uściskałem go za

KI/461

to mocno, mocno, bo te oczy jeszcze by i na Panią spojrzały z trumny ołowianej i może byś przypomniała Pani, żeś je często łzami zalane widziała… A teraz, choć cię tak stało i ludzie mówią, że dobrze się stało, wolałbym, przysięgam Pani na tego Boga, który wczoraj do mnie przybliżył swoje łono i gotów był mnie wziąść w objęcia swoje jak dziecko skrwawione, przysięgam, że wolałbym wroga mojego mieć przede mną i tam go nauczyć, co to jest igrać z życiem człowieka temu, który niegotów jest swoje zupełnie odważyć — ale i tak nauka jest dana — a kara jego może jest gorszą niż śmierć. — Wrócił do St. Germain — panna Paulina mu dziś poda herbatę.

Ja — samotny jestem jak zawsze. — Róży Pani posłać nie mogę, bo w ogniu nie była. Jeżeli Pani chcesz mieć jakie o Aleks. Pot… albo o panu Couderc nowiny, to proszę mnie o nie poprosić, inaczej będę milczał, jak gdyby mnie w pojedynku zabito.

Jul

na marginesie:

Przyjaciel, który mnie chciał balsamować, jest to ten sam, który do mnie do Frankfurtu pisywał.

134. Do Elżbiety Branickiej

Paryż, wtorek, 29 czerwca 1841 r.

Pośpiech, z jakim wypełniłem rozkaz Pani, niech mi będzie zasługą i niech złym wierszom moim służy za obronę: trzymałem zaś książeczkę krótko, abym nie pozbawił właścicielkę piękniejszych napisów i świetniejszych imion. Racz, pani, przyjąć naj-

KI/462

szczersze dzięki za Jej dobre życzenia i pamięć i racz wspomnieć o mnie pod Górą Królowej Bony.

Juliusz Słowacki

Wtorek

135. Do matki

Paryż, lipiec (?) 1841 r.

najdroższa moja! Dawno! dawno nie pisałem już do ciebie — ale ty, droga, wiesz, że to mi było boleśno tak milczeć — ty wiesz, że ciebie kocham — ty wiesz, że serce moje ma coś w sobie wiecznie trwałego, że nigdy nie zapomina ani się zmienia. Teraz szczęśliwszy jestem niż kiedykolwiek w życiu — wszystko się tak składa, jakby Bóg nade mną czuwał i kochał mnie, i błogosławił… Serce moje, długo zimne i ostygłe, doznało teraz, że jeszcze może wiośnianym oddychać powietrzem — charakter mój, zimny tak długo, zaczął mi znów figle płatać. Szalałem — kochałem się — latałem za marą szczęścia w różne strony -płakałem — śmiałem się jak człowiek szczęśliwy — żyłem. — Z drugiej strony nabierałem także powagi i blasku — tych, co mi byli niechętni, przymusiłem, że otwarcie przede mną stanęli, i widząc mię nie drzącego, sprzed oka mego ustąpili ze wstydem.

Dziękuj Bogu, droga moja, bo On mnie widocznie broni i niczemu nie pozwala przemóc nade mną, a pomnąc na to nie drzyj o mnie nigdy — nigdy. Otwarcie powiem ci, że za jedno dziecię moje wyzwany byłem na pojedynek, żem z największą zimną krwią stanął na placu, a ci, którzy się mieli stawić, nie przyszli, ale przysłali do mnie przyjaciół, a ja bez najmniejszego ugięcia się, dumny i cały odszedłem do domu. Piszę to dlatego, aby cię jaka plotka fałszywa nie doleciała i nie pozbawiła pokoju… a przysięgam ci na Boga, że piszę prawdę…

Wszystko to nie tyle mnie cieszy, ile list od panny Marianny

KI(463

z Grefenberga, list, który mi wróży, że ciebie, droga moja, zobaczę. O! proszę cię, błagam, dbaj o zdrowie twoje i przyjedź tu do Galicji — tobie wody potrzebne, mnie także doktorowie karlsbadzkie kąpiele radzili, miło by mi było Drezno zobaczyć. Ty wiesz,. że ze wsi mojej mało wyjeżdżałem — byłaby więc to podróż najrozkoszniejsza dla mnie — a tak teraz wierzę, że jestem w jakiejś dobrej szczęścia epoce, że i ta nadzieja snem mi się wydaje. Tymczasem zbieram i sadzę tulipany, i patrząc na te kwiaty myślę o tobie ze łzami… O! ileż bym ja rzeczy miał tobie do opowiadania, gdybyśmy się kiedyś spotkać mogli — jak często płakałabyś i uśmiechałabyś się radośnie, słuchając o moich przygodach. Wierz mi, że tak żyłem, abym o wszystkim szczerze mógł mówić z tobą jak z Bogiem — i potrzeba mi, aby to wszystko, co we mnie dźwięk jaki wydało, odbiło się choć raz o serce twoje — abyś ty nie myślała, że daleki od oczów twoich, inną drogą, niż należy, poszedłem… Przyjedź, droga! a zapoznamy się na nowo i kochać się będziemy na wieki. W szczęśliwych nawet chwilach życia mojego, gdzie powinienem bym był o wszystkim zapomnieć, myśl o tobie zachmurzała mi czoło i wtrącała mnie w tęsknotę. Trzeba mi koniecznie, abyś położywszy rękę twoją na mojej schylonej głowie, rozgrzeszyła mnie z moich win dawnych i z tej ciągle trwającej winy, że nie jestem przy tobie. — Ale ty mnie kochasz! Twoja miłość wyprzedziła wszystkie ludzkie miłości i zapewne je przetrwa. Jeszcze ci raz powtarzam, bo wiem, że to ci serce rozraduje, że mi teraz na świecie lepiej i szczęśliwiej — a ja nie jestem jak ci ludzie nierozsądni, którzy nigdy teraźniejszego dobrze nie czują — i Bogu nie są zań wdzięczni. Cierpliwy, spokojny i smutny przeżyłem nudne chwile życia — teraz z uśmiechem patrzę na to, co minęło — i ty się, droga — uśmiechnij — i kochaj mię wesoło… i z nadzieją…

Twój Jul

Adres nieznaną ręką: Aux soins obligeants de Monsieur/ Ignace Dunin Rzuchowski/ pour Madame Salomée

KI/464

136. Do matki

Paryż, wrzesień (?) 1841 r.

Najdroższa moja! Napisałem ci list weselszy niż dawniej i rozjaśniłem nieco pociechą ustronne życie twoje — teraz gdyby mi trzeba było wytłumaczyć, dlaczego mi lepiej na tym świecie dziś niż wczora, nie umiałbym wcale tego uczynić… Są lata napełnione nudą i troską, w których się człowiekowi zdaje, że przebywa pustynie; nic mu wtenczas w porę nie przychodzi. dobro każde na złe się obraca, usiłowanie każde skutku nie bierze; są to lata na dążenia, gorączki podróży, upragnień, zachceń, bolu — złe, słowem, bezsenne lata lecz nagle, jeżeli Bóg nam sprzyja, uczuwamy, że wszystko się odmienia, że życie staje się pełniejszym… że jedni ludzie zupełnie się przeciw nam deklarują, drudzy są naszymi przyjaciołmi… jest coś w sercu, co nas o tym ostrzega… może to zmiana jakaś w zdrowiu, w systemacie nerwowym, ale dobrą ona jest — i mnie teraz weselej… Tak dawno nie widzieliśmy siebie, że gdybym cię listem chciał o stanie mego serca, o zmianach charakterowych humoru mego uwiadomić, potrzeba by list zrobić dziennikiem dni prawie i wypadków; bo rozważywszy rzeczy, nic dla nie bardzo szczęśliwego nie zdarzyło się — jestem jak zawsze dość samotny, pracę, dumam — ale ta czczość jakaś, która mi prace moje i dumania obrzydzała, zniknęła… Widzę, że mnie Bóg nie zapomniał w niebie, i to mi daje dziwnie dumną spokojność.

Dzieci moje rosną na moją pociechę. Kiedyś je obaczysz, jak znajdę człowieka, który by im za mentora w podróży mógł służyć. bo inaczej nie odważę się ich w podróż wyprawiać — może by ciebie nadto krzykliwą gromadą opadły. Poszlę ci także z nim siebie — w dwojakim odbiciu: jeden z brązu, drugi przez jednego

KI/465

z braci metra mego angielskiego robiony w jego rodzinie, na papierze; oba przecudowne w wyrazie twarzy, a co mnie cieszy, że trwałym robione sposobem. Lękam się zawsze, aby mnie na starość dzieci moje nie kazały rysować wtenczas, kiedy mi już oczy zagasną; miałem w tym nawet, muszę ci się przyznać, pewną kokieterią, która szczęśliwie teraz zupełnie zadowolnioną została. Lecz wierz mi, iż myśl ta, że ty je widzieć będziesz, anielską mnie przenika radością — kiedy spojrzę na nie, a pomyślę o tym, że te wizerunki są dla ciebie, to prawie skaczę z radości — i dziwię się, że jestem takim dziecinnym.

Zeno, mój współpodróżny ożenił się, ale nie pisał do mnie — musiał o mnie zapomnieć. Maluję teraz rzeczy, które mnie często w wasze strony myślą zawodzą, i duch mój przechadza się po księżycu w Julinkach — i pływa z łabędziami po stawach. — Czy pamiętasz ty pewną damę, która po Czerczy na osiołkach przed dwoma laty jeździła? — Znam ją i bardzo miłe z nią przepędziłem tu  — i niedaleko panny Eglantyny — na północ. — Zresztą wszystko po dawnemu — kocham ciebie, myślę o tobie najczęściej wtenczas, kiedy mi dobrze, śnię czasem nawet, i to mię z tobą obznajmia; a jednak potrzeba mi koniecznie widzieć ciebie, droga, bo i dzieci moje nie wytłumaczą ci tego, co bym ja sam mógł ustami na twoich rękach wycisnąć… Jednemu z moich znajomych, podobnego do mnie nazwiska, przytrafiła się dziwna choroba: sądzi, że mu grzyb w głowie rośnie — pamiętaj więc, że to nie ja, jeżeliby kto mi chciał tego grzyba w mózg wsadzić.

A teraz — bądź zdrowa, spokojna i kochaj mnie… zawsze, zawsze!

Twój Jul

Adres nieznaną ręką:

Madame Salomée

KI/466

137. Do Antoniego Hłuszniewicza

Paryż, między wrześniem 1841 a 23 września 1842 r.

Kochany Hłuszniewicz — bądź łaskaw odwiedzić mnie, bo jestem, mocno chory, zdaje się, że na grypę. — Mieszkam Rue de la ville l’Eveque Nr 10 (bis)

Juliusz Słowacki

Poniedziałek

ŕ
Monsieur/ Monsieur/ Hłuszniewicz/ Paris/ Rue Mr le Prince 1 ou 41

138. Do Redakcji „Orędownika Naukowego”

Paryż, środa, 22 września 1841 r.

Posyłam Redakcji „Orędownika” niniejszy artykuł — do zupełnego Jej rozrządzenia. — Umieści go lub spali — jak zechce… Rad bym tylko, żeby pośpiech mój, z jakim go piałem — uważała za hołd — i dowód szacunku…

Juliusz Słowacki

Paryż, d. 22 września 1841.

Rue de la Ville l’Eveque 10 (bis)

nad tekstem w odwrotnym kierunku:

Nb. Raczcie umieścić, że poema pt. Beniowski znajduje się do sprzedania tylko u Leopolda Michelsena w Lipsku.

KI/467

139. Do matki

Paryż, sobota, 10 listopada 1841 r.

Najdroższa moja! Dziś odbieram list, który mnie zasmucił, jest w nim albowiem jakby echo żałośnej skargi — a co okropniej — zdaje się, iż udręczonej tylą cierpieniami, już i syn twój przestał ci być miły. Ilekroć chciałbym się bronić, nie mogę — bo wiem, iż jestem winny względem ciebie,; ale ty pomyśl, że dziecko twoje oddało się całkiem tej zimnej, marmurowej kochance, która na grobach ludzkich stoi, a dla kochanków swoich dopiero po śmierci ma łzy i uśmiechy, a za życia z poświęcenia się często urąga — więc się lituj i pomyśl sobie, że już jest późna godzina i już nic się nie odstanie. Wierzaj mi, że nie przez obojętność nie posłałem ci dzieci moich, i teraz, kiedy wiem, że te krzykliwe ciebie nie udręczą, kazałem natychmiast im robić nowe koszulki i surduciki, aby jak najschludniej przed tobą stanęły. jedno z nich zawiezie ci i mój f; nie jest to taki, jakiego bym chciał, albowiem coś ma w wyrazie srogiego i oczu moich wyraz niedobrze w nim oddany; jako robota jednak na stali jest bardzo piękny. Tu wszyscy mówią, że nadzwyczaj podobny, i wielką sławę robi rysownikowi — ale ja ci pod sekretem powiem, że nie wart jej, a mnie samemu żal, że takie dzieło zostało tak trwale wyrobione. Inaczej się rzecz ma z medalionem brązowym; patrząc na niego, będziesz na mnie patrzała i czuć to, co ja czuję myśląc o smutnych i świetnych losach… Brąz ten opisany już był, a co najlepsza, z medalionu tego możesz kazać, ile chcesz, gipsowych porobić… bo to nie jest rzecz trudna i Saunders dopomoże. To wszystko, jak sądzę, trochę ciebie pocieszy, nie mówię rozweseli, bo takie rzeczy za-

KI/468

wsze jakiejś smutnej, dumnej melancholii rodzą uczucie… Patrząc na ten twardy czerep zdaje mi się, że już umarłem, i dlatego medalion ten wisi w moim pokoju… jak psalm Dawidowy… Więc dobrze, że takie rzeczy będziesz miała, że ci one często szemrać będą o nicości szczęścia wszelkiego na ziemi… I cóż byśmy dziś robili siedząc przy wiejskim kominie, gdyby nas los nigdy nie był rozłączył? Może byśmy utyskiwali na zimno i dym w pokoju, i na inne małe cierpkie życia trudności… A teraz wiemy, że Bóg o nas pamięta i jest naszym dłużnikiem… Może ci się te wszystkie wyrazy dziwnymi zdadzą… może nie będziesz wiedziała, że ja tę prostą filozofiją pisząc łez mam pełne oczy i łkaniem zadławiony oddech… Ale z tego papieru wydobędzie się coś także, co ci płakać każe…

Dziwi mnie to i boli trochę, że dzieci moje, włóczące się po świecie, nigdy się same u ciebie nie pokazały — ani ci o nich kto powiedział. Wiem ja, że ty mięszkasz odludnie, ale przecież i na zamek krzemieniecki są drożynki i ścieżeczki. Wszak my dzieci waszych… choć nie bardzo po większej części ładne, widujemy.

A teraz, droga, nie sądź mnie srogo i moim dzieciom wiele przebacz, i napisz mi, którego ci twarzyczka najlepiej się podoba; wiem to ja wprawdzie bardzo dobrze, ale jednak ciekawy jestem. Ostatni maleńki zły jest — ale był potrzebny, był konieczny, celu swojego dopiął i więcej jeszcze, bo zwrócił wszystkich oczy i stał mi się teraz strażą. Ten, co po nim, jeszcze nie znany, ale będzie lepszy i piękniejszy — zobaczysz w tym maleńkim mój obraz. Z powodu to tego błazenka miałem zajście, o którym pisałem… nie z Ad. ale z jednym mniejszym, lecz wszystko to od Ad, poszło… Trzeba ci wiedzieć, że na jednym wieczorze oba improwizowaliśmy do siebie — co było, obaczysz i opowie ci to na końcu mój malutki — lecz trzeba, abyś wiedziała, że przyjaciele mego antagonisty widząc, że z równą sławą wchodziemy, umyślili zaraz, aby mnie czymkolwiek zbić i strącić — więc umyślili dwie rzeczy: 1 abym ja jemu za tę improwizacją oddał pu-

KI/469

char — co było niby uznaniem mego wasalstwa; 2 napisali zaraz do dalekich stąd pism wielkie kłamstwo… jakoby mi Ad. powiedział, że nie jestem poetą. Z tego wszystkiego wyniknęły najgorsze dla nich skutki, a ja otrząsnąłem się zupełnie z tego ruchomego brudu tak, że ich teraz wszyscy diabli biorą…

Trzeba ci wiedzieć, że Adam o tym kłamstwie, dla niego uczynionym, niby nie wiedział, przynajmniej tak mi to teraz mówił; ale powinien był wiedzieć — i odeprzeć — on, który w improwizacji nie tylko mi przyznał to, co mi należy, ale jeszcze chwalił się w niej mówiąc, że ty mu sama moje próbki  dawno, dawno pokazywałaś, a on tobie już wtenczas przepowiedział, że mnie wielka i świetna czeka przyszłość… Tym wziął mię za serce i tego wieczora byliśmy z nim jak dwaj bracia — ściskaliśmy się — chodziliśmy, opowiadając sobie nasze przeszłe zatargi. i gdyby nie ludzie, którzy to wszystko popsuli, byłoby dotychczas zupełnie dobrze. Po tym tłumaczeniu obwiniaj mnie, droga, żem nie był… podług twego w liście dawnym frazesu, zupełnym aniołem… ale pomyśl, że żar leży w ustach ich i że ja nie mogą nigdy ścierpieć niesprawiedliwości… Zresztą bądź pewną, że moja kiedyś biografija będzie zupełnie szlachetną. choć teraz, kiedy idę po wschodach ciągłych w górę, często muszę być w niektórych chwilach niepodobny do siebie. — Dosyć, że przed malutkim moim uchylili czoła ci, którzy nigdy przedtem nie oddali mi pokłonu — a mnie smutno, żem zejść musiał z mojej podstawy, aby właśnie wtenczas przyznano mi, że jestem na niej…

Opisują ci to z wielkim znudzeniem, bo te rzeczy już od kilku miesięcy ucichły w sercu moim — i teraz doskonale jestem usadowiony w moim krześle ze słoniowej kości… Rzadko przed śmiercią otrzymać, aby się ludzie sami za niesprawiedliwych uznali, wydarzeń im to siłą — jest to bardzo miło. — Tymczasem kiedy się mój malutki pokazał — a ja byłem we Frankforcie, gdzie przepędziłem

KI/470

całą wiosnę, jak szaleniec, bardzo dręczony przez pewną osobkę .- zrąbania antagoniści moi zrobili koncylium, co ze mną zrobić… i przekonani, że ja w niebytności mojej dlatego wystawiłem na harc mego chłopczyka, aby strzałów uniknąć, postanowili wyzwać mnie na pojedynek. Wiedziałem to bardzo dobrze i przepowiedziałem nawet wyjeżdżając z Frankfurtu osobie, którą pomimo wszystkiego los mój cokolwiek interesował. jakoż, skorom tylko powrócił do mego pustego domku, smutny i rozpaczny, łając szalonemu sercu memu, stawił się poseł od jednego z wyśmianych w III-ciej pieśni, podając  mi albo do podpisania bardzo głupio zredagowany papier — albo wyzywając na bój śmiertelny. — Możesz się, droga, spodziewać, że przyjąłem z najzimniejszą krwią to ostatnie… Antagonista mój wtenczas uczuł, że ma cokolwiek słabe nerwy; naprzód zwlekał — a gdy ja nagliłem, przywieziono go nareszcie (bo bawił na wsi), ale przywieziono podobnego do trupa i zupełnie zdezorganizowanego — kiedy ja przez pięć dni bawiąc się jak zwykle z kolegami w cerklu naszym, tak dobrze pokryłem do ostatniego momentu pięciodniową niespokojność, że potem, gdy się dowiedziano, każdy się dziwił, iż ze mnie tego bynajmniej nie spostrzegł. A jednak wyznam ci, że te pięć dni, w których pisałem do ciebie, do Niej…i do Zyg...., były mi bardzo gorzkie… Na koniec dnia naznaczonego przespawszy noc najspokojniej… wstałem o 5-tej z rana — ubrałem się — zjadłem kilka ciasteczek i napiłem się szklankę starego wina, potem wyszedłem sam, bo mnie mój sek. miał czekać aż za miastem. — Ponieważ miałem dosyć czasu, szedłem więc piechotą… przechodząc przez targ kwiatów kupiłem sobie różę za grosz, aby ją mieć przez cały czas w ręku i potem w złym lub w dobrym wypadku zrobię z niej prezent mej dręczycielce — potem wszedłem do kościoła, gdzie trafiłem na same po skończonej mszy błogosławieństwo — nie czekałem więc dłużej i wesoły poszedłem dalej.  Szczerze ci mówię, iż rzecz ta miała dla mnie powab jakiś rycerski — i piękność. — Ale los mnie zawiódł u kresu  — albowiem przez traf nadzwyczajny jeden z przyjacioł sędziwych mego antagonisty, dowiedziawszy się o tym, wpadł naprzód do mnie i mnie już nie zastał… pobiegł więc do nich i wi-

KI/471

dząc, że bynajmniej nie mają ochoty, otrzymał łatwo, że od rzeczy odstąpili. Kiedy ja więc czekam ich… widzę przybywających parlamentarzy… którzy naprzód mię chcą wypróbować i jeżeli można, do ekskuz jakich namówić; ale wtenczas nie stało mi zimnej krwi. Zacząłem łajać wszystkich, tak że nawet sekundantowi memu dostało się; wtenczas oświadczyli  mi nareszcie tymi słowy: „Z kimże ty się chcesz bić? czy z wiatrem? — oni odstępują…” na takie słowa uśmiechnąłem się tylko; poznałem, że do końca byli lisami… i zapaliwszy cygaro porzucałem ich wszystkich z wielką wzgardą… ale tak się nie skończyło, bo wszyscy razem zacigąnęli mnie do jednego z parlamentarzy, gdzie mi podczas śniadania nadskakiwano jak zwierzowi dzikiemu, którego trzeba ułagodzić… przyprowadzono także mego antagonistę, któremu, rozpłakanemu, podając rękę powiedziałem: „No, jeśli mamy się pogodzić i zapomnieć o tym, to trzeba zapomnieć na zawsze…” zapomnieliśmy więc — i jesteśmy z sobą dość dobrze. — Inni także, którzy go do tego podżegali, teraz robią pierwsze awanse… słowem, wyszedłem z tego zupełnie czysto — i przekonałem ich, że jestem zawsze gotów poprzeć całą osobą to, co usta moje wyrzekną. — Piszę to z takimi szczegółami tylko dla ciebie — albowiem szlachetność każe mi o tym wszystkim milczeć i nigdy nie wspominać… chybaby z ich strony jakie kłamstwo wywołało otwartość moję…

Teraz pozostawałoby mi opisać ci wypadki dotyczące się serca mojego — ale na ten raz zamilczeć muszę, bo prawdziwie nie wiem, o czym pisać i jak pisać — wszystko było snem smutnym, dość podobnym do wszystkich snów ludzkich — ale dobre, bo wyrwało mnie z odrętwienia. Kiedyś, droga moja, i o tym ci napiszę — ale tylko dla ciebie. Chciałbym, ażebyś, droga, chował ważniejsze z listów moich, bo to będzie najszczerszy ślad życia mego — dziennika nigdy nie pisałem… a może jeszcze Bóg da, że samemu miło mi będzie odczytać te wszystkie bez awantur przygody.

Wysłałem więc wczora pakę maleńką, gdzie znajdziesz wszystko, co ja z siebie i co ze mnie zrobiono. — Medalion w ramkach aksamitnych i trzy w czerwonych złotych sukienkach książki do nabożeństwa, także dwa wizerunki na stali. Spodziewam się, że to wszystko dojdzie — i chciałbym cię widzieć, droga, w pierwszej chwili.

KI/472



Niech Bóg czuwa nad tobą — i opiekuje się. A odpisz zaraz, bo jestem dziwnie niespokojny o dzieci moje i o ciebie. Całuję serdecznie. Chciałbym, aby to wszystko było ci na wiązanie, bo jeszcze dwadzieścia dni do twoich imienin. 

Twój — — 

Adres: ŕ Madame/ Madame Salomée

140. Do Hipolita Klimaszewskiego

Paryż, piątek, 25 lutego 1842 r.

Do Konserwatora Biblioteki Polskiej w Wersalu.

Na wezwanie uczynione mi w dn. 20 lutego r.b. mam honor donieść, że Księgarnia Polska, rue l’Echaudé No 9 w Paryżu, za okazaniem niniejszego listu — upoważnioną jest wydać konserwatorowi Biblioteki Wersalskiej po jednym egzemplarzu książek wydanych przeze mnie w Paryżu — to jest:

Poezje J. Słowackiego:		Tomów 2

d-to d-tto			Tom 3-ci

Kordian				vol. 1

Anhelli				vol. 1

Poema o piekle (bezim.)		vol. 1

Trzy poemata			vol. 1

Balladyna			vol. 1

Lilla Weneda			vol. 1

Mazepa				vol. 1

Beniowski			vol. 1


KI/473



Przy złożeniu owych dzieł wręczy także dwa tomy romansu Michała Czajkowskiego pt. Hetman Ukrainy — które ofiarowane są przez Franciszka Łubieńskiego Bibliotece Wersalsko-Polskiej.

Juliusz Słowacki

Dn. 25 lutego 1842 r., Paryż

Adres: ŕ Monsieur/ Monsieur/ Klimaszewski/ ŕ Versailles/ Rue de Jouvencel No 2

Stemple pocztowe: Paris 25 Fevr. 42/ Versaille 25 Fevr. 1842

141. Do Antoniego Hłuszniewicza

Paryż, marzec — grudzień 1842 r.

Kochany Hłuszniewicz — u pani Bober. zachorowała maleńka córeczka dosyć gwałtownie. — Chociaż mają Francuza doktora — zapytała mnie Matka o Polaka — odpowiedziałem, że w tobie jednym mam zaufanie, i proszony, abym cię sprowadził, przyjeżdża-

KI/474

łem po ciebie. — Jeżeli wrócisz dość wcześnie, nie żałuj franka na kabriolet i rusz do pani Bobr. dziś jeszcze przed północą. — Adres jej Avenue des Champs Elysées No 138. — Jeżeli dziś będzie za późno — jutro rano zrób to, proszę.

Juliusz Słowacki

Godzina 9 wieczór

142. Do matki

Paryż, pierwsza połowa marca 1842 r.

Nie mogę pojąć, droga moja, dlaczego znów tak długo zostawiasz mnie bez żadnej wiadomości, w śmiertelnym niepokoju o zdrowie twoje. Sądziłem, że cię cybulki i nasiona kwiatów moich doszły… Była między nimi georginia koloru brązowego ze złotymi obwódkami, były także trzy gatunki czerwonych tulipanów, dosyć kosztowne; miałżeby jaki Zydek pokwapić się na nie? albo może im zima zaszkodziła?… Nie wartość tych kwiatków, choć sam je kupowałem w Holandii, ale pociecha, jaką byś mieć mogła, i smutek z ich utraty dla ciebie wynikły, są mi bardzo boleśne — gorsze myśli odpędzam, jak mogę, ale ciągle wracają i siedzą w moim pokoiku. Zresztą dobrze by mi było, spokojnie — bo zdrów jestem, lepszego niż dawniej humoru, otwartszych myśli, spokojniejszego charakteru — słowem, zmieniony tak, jak dla mojego szczęścia było potrzeba.

Przyjechała tu moja znajoma z Frankfortu — i mam u niej dom przyjazny, gdzie mi dobrze na rozmowie schodzą wieczory. Czasem idę na teatr — najczęściej w kasyno naszym siedzę, gdzie jadam

KI/475

obiady i które mi za rodzaj drugiego mego mięszkania służy… Nieweseli my wszyscy i tą niewesołością wzajemnie się trudzimy i męczemy, bo nie mamy rodzin, nie mamy związków familijnych — każdy do ścian pustych wraca… odzwyczailiśmy się płakać nad nieszczęściami drugich, jak mnichy — ale inaczej być nie może — a inni n naszym miejscu może by byli gorszymi. Gdy więc może się wam wydaje, że nasz los godzien zazdrości, myślcie, że w głębi jest to najsmutniejsza garstka ludzi, już bez nadziei i bez żadnych prawie wstrząśnień serdecznych… Co do mnie, zda mi się, że mię promień wracającej wiosny najbardziej cieszy — tak nie mam nic, co by mnie gwałtowniej ucieszyć mogło… Pomyśl więc, jakie to być musi święto dla mnie, kiedy w tym bezbarwnym świecie i stanie duszy odbieram wiadomość od ciebie, choćby najkrótszą, choćby słów parę, znaczek tylko, żeś się papieru ręką twoją dotknęła.

Bądź więc litośną — i nie zostawiaj mnie dłużej w niepokoju, bo prawdziwie po roku życia mojego bym oddawał poczytlionowi za każdy list od ciebie… Filom  napisz, że ich zawsze serdecznie kocham… Po tysiąc razy całuję nóżki twe, droga i  kochana

Jul

Adres: ŕ Madame/ Madame Salomée

143. Do matki

Paryż, kwiecień 1842 r.

Najdroższa moja! jakiej ty mnie nabawiła niespokojności, przez całą zimę nie donosząc nic o sobie — najokropniejsze myśli mi przechodziły przez głowę — nie wiedziałem, co robić, obwiniałem

KI/476

siebie, że moje niewinne kwiatków przesyłki mogły cię nabawić kłopotu — tymczasem doniesiono mi, że te kwiaty leżą nie wzięte i tak muszą leżeć zawsze — nie wiem, dlaczego. Zapewne Imość, która trudni się warzywnym ogrodem i cebulą, mało dba o nieśmiertelniczki i bławatki, i tulipany, więc nie chce z wioski się swojej ruszyć do miasteczka po odebranie tych nasion — wolę, aby jednak ich nie odbierała, niż gdyby to zdrowiu jej cokolwiek zaszkodzić mogło to opuszczenie domu i ciepłego kącika.

Co do mnie, dobrze mi i spokojnie. Myślę tego roku pojechać gdzie blisko do morza, aby się wykąpać i nerwy moje trochę ustalić. Zresztą nie można tak ciągle siedzieć w tej murowanej klatce, gdzie w zimie wilgotno, a w lecie parno jak w piekle. Tęsknię do szumu morza — natura moja nabrała jakiejś niespokojności nomadów — gdybym nie kupił był sobie mebli, które teraz mnie przywiązują do miejsca, byłbym już dawno gdzie powędrował, ale wydawszy na nie kilkaset fr., nie chce mi się teraz je za nic przedawać — trzymam się więc mojej ciupy i tutejszego towarzystwa, które pomimo nudy, właściwej ludziom pozbawionym nadziei i ruchu, jest jeszcze znośniejsze niż gdzie indziej. Ty mi, droga, z innej strony zapewniłaś na długi przeciąg czasu spokojność — tak że na horyzoncie tym dalekim postawiwszy Boga opiekę i nadzieję, mogę spać spokojnie… bo już też to ciągle nie potrwa to rozłączenie się nasze — tyle jest gwiazd na niebie świecących różnym ludziom — tyle dróg — tyle zmian — tyle łez zamienionych nieprzewidzianym wypadkiem w uśmiechy. Nie wątp o tym, droga moja — i z głębi serca cię proszę, abyś miała nadzieję i razem cierpliwość długą — a razem starała się o zdrowie swoje i wyjechała gdzie do wód, bo wiem, że na twoją chorobę wody są najskuteczniejsze… będę się starał, aby mi doktorowie przepisali te same — i pewny jestem, że mi przepiszą, bo nasze natury są podobne. Proszę cię więc i zaklinam, nie zwlekaj, ale staraj się o wyjazd, jeżeli być może, tego jeszcze roku — albo na zimę wyjedź do Włoch — to ostatnie i dla mnie byłoby najpożądańszym… Urządź tak interesa, abyś długo zostać mogła; wtenczas siądziemy sobie gdzieś w ładnej ustroni koło Florencji — i ja ci się  oddam cały

KI/477

jak wtenczas, kiedy byłem w kołysce — a ty może w moje spróchniałe serce wlejesz cokolwiek dawnej woni dzieciństwa mego, dasz mi trochę nadziei, przyzwyczaisz znów kochać — mnie, który jestem teraz zupełnie samotny i oduczyłem się wszystkiego złego…a i dobrego także wiele zapomniałem… Proszę cię! proszę, droga moja — myśl o tym i nie zwlekaj, bo to byłoby największym szczęściem w życiu moim. Sama nie lękaj się podróży i puść się trochę na awantury — świat jest teraz bardziej utarty i wygodny, niż wam się zdaje w waszym miasteczku…

Całuję ciebie, droga moja — i proszę, i proszę, i proszę — jak dziecko ze łzami i natrętnie — przyjedź!

Adres: ŕ Madame/ Madame  Salomée

144. Do Joanny Bobrowej

Paryż, poniedziałek, 9 maja 1842 r.

Sama ta myśl, że Pani byłaś wczoraj w Wersalu, napełniła mnie nadzwyczajną trwogą. — Patrzałem dziś z niespokojnością na okna Jej zakryte firankami, byłem nawet u portiera, abym się dowiedział, czyś pani wróciła do domu szczęśliwie, wszystko to jednak nie jest mi dostatecznym. — Przypominając więc sobie, że niegdyś w domu Pani nie byłem zupełnie obcy, upraszam o kilka słów zaspakajających; te mi wystarczą i pomnożą liczbę szanowanych drogo pamiątek, które winienem Pani dobremu sercu i szlachetności

Jul Słowacki

Paryż. Poniedziałek

KI/478

145. Do Joanny Bobrowej

Paryż, sobota, 14 maja 1842 r.

Około godziny czwartej szedłem do pani w dwoistym zamiarze, naprzód — aby powinszować pannie Zosieńce, której patronka Zofia z trzema córkami stoi w polskim kalendarzu; a ponieważ  i w niebie agitować się musi kwestia o niebieskiej słodyczy, kiedy na ziemi agituje się kwestia cukru, chciałem to z moim miłym dzieciątkiem przemienić w questią cukierków. Tak idąc spotkałem Pani służącą, która mi powiedziała, że Pani pojechałaś tam, gdzie się woda leje. Wyrażenie było tak materialne, że zrazu pewny byłem, żeś Pani pojechała do pompy Grenelle, czyli studni artezyjskiej, i zadziwiony chciałem ją czekać aż do obiadu — lecz powiedziała mi służebna, że obiad gdzie indziej jest obstalowany — wtenczas obróciłem kroki moje do domu… i w tym to odwrócie przyszła mi nagle idea jasna, że wody się dziś leją w St. Cloud, że Pani musisz być w St. Cloud z dziećmi, z panią Audlej, z panem Audlej, z doktorem Dagobertem, z Mannem i z półową Paryża, jeżeli nie z czym więcej… i dobrze się stało, że się tak stało… bo to, co byłbym powiedział ustnie, powiem na piśmie. Oto żegnam Panią! — Nic w moim sercu nie ma, co by się mogło przydać Pani, owszem, wszystko może odwiodłoby Ją od egoizmu — od szczęścia… Jam ciągnął za Panią dawny jęk przeszłości — ze mną do salonu wchodziła wieś, wspomnienie, boleść dawna. — A ilem ja osobiście jako środkowy kamień cierpiał, tego trudno zaliczyć i tej nudy może nigdy Pani między różnymi tonami wspomnień nie znajdziesz. Lepiej więc, że się rozstaniemy, że ja zniknę, jak gdybym nigdy nie egzystował, nigdy nie żył. Wszystko zniknie! i wszystko się znajdzie w łonie bożym, ale biada ludziom, co nie zrywają prędko ostatnich bolących łańcuchów. Znikajmy więc, abyśmy się odnaleźli… Na ostatnią pamiątkę zaimprowizuję pani, jak gdybym żył jeszcze:



KI/479

O! gdybym ja wiódł panią do kaskady! 
To tak jak ludzie przyjaciołom wierni,
Aż tam bym zawiodł, gdzie pył leci blady —
Sród leszczyn w Giessbach — a śród laurów w Terni.

Dzikie bym zrywał na murawie kwiaty,
A Pani w skałach siadłabyś myśląca
Jak Anioł skrzydłem kaskady skrzydlaty; —
Czekając znad skał śpiewu — i miesiąca.

Gdybym ja Panią do kaskady woził,
Może bym wieczną tam zatrzymał siłą — 
Spiewem skamienił i lodem zamroził,
I kazał tęczom świecić nad mogiłą.

Lecz nie powiodę do takiego zdroja,
Bo teraz straszna jest ducha kaskada;
To cały duch mój i cała krew moja,
Która na Polskę chce upaść — i spada.

Raz Ty porwana tym strumieniem gminnym,
Byłabyś nigdy nie wróconą światu;
Dlatego poszłaś gdzie indziej — z kim innym,
Ręki się bojąc dać dawnemu bratu.

Bo dzisiaj Polka ciekawość pokona,
A jej nie karmi to, co tłum paryski.
Gdy w sercu Polska duchem urodzona
Jak Nimfa wstaje z perłowej kołyski.

Dzisiaj siedzącej przed kaskadą w koczu,
Sumnienie Pani powie samo głuche… 
Ze niegdyś  łzy się tak sączyły z oczu!
A dzisiaj! oczy patrzą — takie suche!

Czyś tym przeklęta= czy błogosławiona?
Ze serce zimne — oczy łez nie leją?
Powie Ci kiedyś mogił druga strona,
Gdzie serca pękną — albo się rozgrzeją.

Co do mnie — wiem ja, jak to praca pusta!
Serce kobiece na czas przeanielić! —
Dlatego odtąd — wiecznie zamknę usta;
I wolę nie być z panią — niż zgon dzielić.

Bo to okropne! rany pozamykać,
Zagoić wszystkie dawne serca blizny! — 
Iść — i aniołów już nie napotykać!
Już nie mieć ani serca! — ni Ojczyzny!

Gdybym był duchem wersalskiej natury,
A taką Ciebie między tłumem zoczył,
Zleciałbym na Cię jak kaskada z góry,
Porwał — i rzucił w przepaść — i sam skoczył.

KI/480

O! Dosyć już — trzeba się rozstać — bez groźby — ze smutną cichością odchodzącego człowieka… Zegnaj mi, Pani — do jaśniejszych i wyświetlonych czasów. Lolly i Zosieńka niech będą zdrowe.

Juliusz

D. 14 maja/ Paryż

146. Do matki

Paryż, poniedziałek, 16 maja 1842 r.

Dnia 16 maja 1842 r.

Chcesz, droga, więcej o mnie szczegółów — ja sam czuję, że listy moje nie mogą ci wystarczyć, ale jakże mógłbym odrysować ci okolicę, w której żyję, kształty zupełnie ci  nieznane osób, które mnie otaczają, ich oryginalności, ekscentryzmy, zajęcia się, myśli; wszystko to przez tyle lat składało się w formę chwili dzisiejszej, że trzeba by cię, droga, o wszystkim wprzód oświadomić, napisać coś na kształt romansu Waltera Scotta, a odwoływać się także do tego, co już napisane, a czego ty dotąd nie znasz… Wszystko to jest górą większą od krzemienieckiej — i prawie nie do przebycia. Jak te zdarzenia trudzące domowego życia, które cię często popychają do egoizmu, tak ja mam równie niektóre nudne i smutne zdarzenia. Oto na przykład: przyjechała tu teraz panna Eglantyna, z energiczną, szwajcarską prawdziwie napaścią na mój czas i zdrowie. Sprowadził jął tu brat, zajęty kupiectwem, i cały ciężar asystowania, wodzenia po ulicach, kawiarniach i teatrach na nie wkłada, a kiedy przez parę dni chcę odetchnąć, to zaraz widzę w oczach wyrzut niewdzięczności. Ze spuszczonymi więc uszyma muszę tę parafijankę wodzić. Jej ton kozacko-panieński, jej dezynwoltura starej panny jest mi torturą… bo ma coś w sobie z uczucia wykwintu i elegancji prawdziwej, co mi to wszystko obrzydza… ale za to mam także inne ładne sofy, na których odpoczywam, Pugilares mój napełnia się uschłymi kwiatkami, które gdybyś widziała, powiedziałabyś, że jestem głupie 15-letnie dziecko — wszyst-

KI/481

kie te sentymentalizmy nie dochodzą do śmieszności, bo mam także na ustach i na czole wyraz zgryźliwy Jasia, który co chwila pokazujem że szych umiem odróżnić od złota…

Miłą też jedną zabrałem znajomość i zawiązałem przyjaźń… Guwerner mój dawny, jak pamiętasz, z długim nosem, kochanek panny Teodory, wychował, ile ci wiadomo, drugiego pupila i wysłał go na uniwersytet… Na tym uniwersytecie uczeń ten poznał się z jednym moim kochanym, który mu tyle o mnie nagadał, że dobre chłopczysko, przyjechawszy tu na wakacje do starych rodziców, szukał mnie — a dobrze już będąc o mnie uprzedzony, pokochał szczerze… Za nim poszli rodzice, którzy dotąd nigdy się do mnie byli nie zbliżyli, jak teraz. W oczach ich widzę, że i chcą syna swego w przyszłości powierzyć, że im to miło wiedzieć, że za ich grobem  syna ja będę strzegł i kochał  — bezinteresownie, jak kochają ludzie dumni — i równi wszystkim… Do tego porównania się przyszedłem i sądzę, że to powinno być celem każdego człowieka… kto nie zdobędzie sobie tak miejsca w każdej ławie kościelnej, ten ma wiele do czynienia. Myśląc o tym wszystkim, szczerze i ogniście dziękuję Bogu za jego niewidzialną pomoc… Nieraz Jemu dziękując myślę ze łzami, że to i tobie, twojej prawdziwie wysokiej duszy i wrodzonej szlachetności winienem… Zda mi się, żem nic nie dobył na świecie, takeś ty mnie zaopatrzyła we wszystko; jeszcze każde moje ujęcie, każden ruch, każde prawie słowo wynika z dawnej jakiejś nauki wziętej od ciebie. Słowem, miałem tu czas dać poznać ludziom, że umiem szanować zasługę i starość i umiem nawet kłaniać się — ale to wtedy tylko, kiedy wiem, że tego za pochlebstwo nie wezmą, bo wiedzą, że nic od nich nie oczekuję… Może by na to inaczej całe życie w innych okolicznościach nie wystarczyło. Musiałbym był albowiem bronić mojej wagi osobistej i nigdy nie miałbym wolnych ruchów. Ileż mógłbym ci opisać maleńkich okoliczności, małych codziennych tryumfów, z których podobno, jako też i z małych trosk, składa się życie każdego człowieka — ale każde takie maleńkie zdarzenie wymagałoby arkuszowych listów… i łańcucha całego okoliczności miejscowych. Zostawiam to więc kiedyś na nasze rozmowy wie-

KI/482

czorne, jeżeli o moim przeszłym liście nie zapomnisz, tak jakeś w odpisie nań zapomniała. Twój suchotnik biedny martwi mnie i przeraża, i trochę gniewa, ale tylko trochę, bo wiem, że takie poświęcenie się, jak twoje, odwilża oczy i sercu pewne czucie nadaje. Wierz mi, droga, że to daleko gorzej być tak jak ja, który przez tyle lat nie mogłem się dla nikogo poświęcić — i po nikim prawdziwie płakać…

Dwa moje małe pokoiki nigdy nie były pełniejsze, jak są — i nigdy z nich nic nie ubyło — ani mi nawet kanarek, ani pies nie zajęczał. — Niedawno nade mną umarł syn jakiejś kobiety, któregom nigdy nie widział, i dopiero mi usługujący człowiek powiedział z rana, że śmierć była nade mną — a jam spał i nie słyszałem nawet krzyku matki o piątej godzinie rano w chwili skonania. — Czasem śmierć bierze tu kilkuset ludzi razem, jak się to niedawno zdarzyło na wozach, a jam nie znał z umarłych żadnego. — Lepiej więc żyć w mały swoim sadzie, gdzie wszystkie gruszki na drzewie są zliczone, wszystkie czeresznie siatkami wspólnej pieczy okryte. Smutniej może — ale lepiej. — Tak więc żyjąc samotnie, jedyna rzecz, którą kocham w moim mięszkaniu, która niejako żyje, jest to kanwowa twoja poduszka… Kocham także bardzo słońce, ale go mam mało, więc się na zimę gdzie indziej przeniosę — bo się przekonałem, że bez słońca żyć nie mogę… słońce działa na moją głowę i rozwesela ją, przy słońcu najśliczniejsze mi się roją obrazy — pamiętaj więc, żebyś mi kiedy ze słońcem, droga moja, przygotowała mały pokoik.

Ja, co dawniej lubiłem samotne wieczory, teraz już sam wysiedzieć nie mogę — nuda mnie ogarnia, nie wystarczam sam sobie wieczorami… jak dawniej, kiedy w świeczce mojej paliły się różne nadzieje tęczowe i brylantowe… Gdybyś ty, droga, wiedziała, co ja tam śnił niegdyś w pokoiku moim na przeciwko wież St. Michalskich — jakie kochanki! jakie korony i wieńce! jakie tysiączno-nocne wydarzenia i awantury na świecie!

Otóż to wszystko teraz mi często obecność przedrzeźnia — i często psuje rzeczywistość… Bo choć miałem piękne chwile w życiu, już mi tak nic nie było cudownym, jak moje dawne myślą błąkania się i wojaże. -To wszystko czyni ten świat czyścem, nie niebem.

Dziękuję ci, droga, za wiadomość o Ludce. Imię to ma dla

KI/483

mnie dotąd czar dziwny. — Niedawno miałem o niej sen śliczny… Zdawało mi się, żeśmy się spotkali u stóp wielkich, olbrzymich wschodów, w przysionku jakiego pałacu… Wiedziałem, że ją tam spotkam — zebrawszy więc całą moc i energiją przystępowałem do niej i spojrzawszy na twarz jej — niestety! już zmienioną! — założyłem ręce i chciałem do niej mówić… Ale zaledwo pierwsze słowa wyrzekłem, buchnął mi z serca płacz gwałtowny i padłem na wschody jak Dante przed Franceską… Wtenczas ona, stojąc nade mną z litością, ręką zdjęła ze swej twarzy tę niby maskę mglistą, która ją była odmieniła — i piękniejsza niż dawniej, przez kilka chwil patrzała na mnie. Potem zaczęła iść po wschodach z wolna… i słyszałem echo jej chodu coraz wyżej — niknące — aż nareszcie znikło zupełnie. Lecz ten gest, którym ona z twarzy swojej zdjęła odmianę całą lat i smutków, był zadziwiającej piękności. — Tak sen jest czasem cudownym malarzem i moralistą.

Otóż tak, droga, piszę ci sny moje, nie mogąc zupełnie opisać wszystkich chwil jawy i czuwania — bo dni i wypadki mego życia są takie, że jak Sterne wydobywam z nich łzy, to rozczulenie wydobyte jest  ze szczegółów, nie z ogólnego wydarzenia — trzeba by więc imion i rzeczy, a to wszystko ciebie obchodzić nie powinno.

Posłałem ci moje wizerunki — twarz więc sobie będziesz miała oddaną. Teraz wiedz, że ubieram się zawsze z dosyć wielką elegancją — jak to sobie kiedyś przyrzekłem za młodu, bojąc się, aby mnie zwykłe memu zajęcia się zaniedbanie kiedyś nie owładało… Otóż więc zawsze biorę dobrego krawca, co mi oszczędza niepotrzebnych wydatków — najczęściej chodzę czarno, z małymi wyjątkami w szarawarkach lub kamzelce ERROR — nigdy prawie zupełnie czarno, bo to ma minę księżą… Mam także jedną oryginalność, to jest że zawsze noszę żółtawoblade białe rękawiczki — jest to mój luks, a nie bardzo kosztowny, bo cały czysto chodząc, nigdy ich prędko nie brudzę. Noszę także najczęściej lakierowane buty — co nie jest żadnym  luksem wcale… Zawsze tak staram się być ubrany, abym bez przebierania się mógł pójść wszędzie — a nigdy tak, aby widziano, żem się ustroił umyślnie… Taka jest moja polityka co do ubioru. — Nie jestem wcale tłustszy, niż byłem, ale jestem zupełnie weselszy — jakby po walce z ludźmi odbytej, używam pewnej spokojności, i to mi się w uśmiechu maluje. Przez długi czas z zaciśnionymi zębami i z ponurym czołem gotowałem

KI/484

się do życia — teraz żyję… Muszę ci także wyznać, że może tracę więcej, niżby należało — ale cóż robić… Bóg dopomoże kiedyś, jak będzie potrzeba, i ludzie także nie opuszczą. Taki ci dałem obraz  wierz mi, droga, że najszczerszy w każdym detalu. Całuję ciebie, droga, w obie rączki.

Adres nieznaną ręką:Madame Salomée

147. Do Joanny Bobrowej

Paryż, piątek, 3 czerwca 1842 r.

Wczora po odebraniu listu Pani — udałem się do panny Gedge, którą natychmiast rezonowaniem zdobyłem — i jako rzecz zdobytą w poniedziałek wysyłam… Przypomnij sobie, Pani, Don Kiszota, który uwolniwszy z kajdan rekrutów każe im iść do Tobozo i skruszone kajdany złożyć u stóp swojej królowej,: tak właśnie uwolniona od przestrachów wszelkich panna Gedge, pokonana moją wymową, w piątek przyszły pokaże się przed tronem pani i powie jej — że ja zawsze sługą jestem gotowym na wszelkie rozkazy. A że w piątek panna Gedge będzie we Frankfurcie, o tym wątpić nie należy — albowiem obstalowane już ma miejsce na poniedziałek w dyliżansie — i paszport już posłany do podpisów. Niechże więc Pani raczy wysłać kogo do biura dyliżansowego, aby na panną Gedge w godzinę jej przyjazdu czatował i uwolnił ją od błąkania się po oberżach -racz także na wszelki przypadek napisać do niej mały bilecik z wymienieniem swego adresu i ten bilecik niech na nią w biurze frankforckim poste restante czeka. — Co do warunków z nią pieniężnych, są takie, jakie Pani sama powiedziałaś… przyrzekłem jej tylko, że koszt podróży zwrócony jej będzie, zda mi się, że tak słuszność nakazuje — wydatek ten nie będzie wielki. — O innych drobiazgach zupełnie mnie nie zaczepiała. Wszystko to przekonało mnie, że wyglądam na bardzo poczciwego człowieka, albowiem nie mając w ręku żadnego dokumentu, nie

KI/485

mogąc nawet pokazać listu Pani dla żartobliwego tonu, który w nim panuje, pokazałem się sam tylko i zupełne zyskałem zaufanie… teraz więc, gdyby mi się zechciało pannę Gedge wyprawić do Wysp Kanaryjskich albo do Australii, mógłbym to uczynić i udałoby mi się to niezawodnie. Ale coż mi z tego, że panna Gedge będzie się po morzach błąkała?… Zdaje mi się, że jest to osoba dobrego serca i wielkiej prostoty, ubiór jej granatowy przypomina mi greckie czernice, czyli mniszki — nie chciałbym jednak być kleftem na tej samej górze, gdzie klasztor napełniony takimi czernicami girlandą okien księżycowych pomiędzy cyprysami błyszczy. — Lecz ponieważ tu nie idzie o klefta ani o poezją — ale o Panią i jej codzienne życie, sądzę, że panna Gedge będzie prawdziwie na swoim miejscu. Podoba mi się zupełne, dziecinne prawie zaufanie, z którym do Frankfortu wyjeżdża; żadnych ode mnie nie żądała zapewnień ani przyrzeczeń, wzruszony więc przyrzekłem sam, nie proszony i nie upoważniony — że w Pani znajdzie trochę niespokojnego, ale pięknego anioła, w pannie Sofinetce zupełnego aniołeczka, a w pannie Lolly model najpiękniejszej anielskiej cierpliwości i posłuszeństwa, najcichszą i najbielszą z liliów, które nad Menem rozkwitają. To ostatnie zapewnienie mówiłem nieco niepewnym głosem i ze spuszczonymi oczyma. — 

Okna Pani nadzwyczaj są smutne i puste, trotoar pod kościołem, z asfaltu, płonie pod moimi stopy jak podłoga piekielna — kolumny kościoła spoglądają na mnie litośnie, a St. Magdalena stojąca na frontonie już zda się płakać nie swoich, ale moich grzechów. Bo zaprawdę grzeszny jestem i pokutujący. — Pana Bardona nie spotkałem jeszcze na widnokręgu ziemskim i myślę pójść na Morgue, czy tam na płycie kamiennym ten biedny nie leży. — Olizar pewnie żyje — wiem, że żyje — alem go także dotąd nie widział. Potocki jeszcze się nie ukazał. — Słowem, został się tylko po Pani świat ducha, w którym teraz żyję nie trącając o nic żywego, a jednak ciągle trącany przez coś, jak gdybym chodził po grzbiecie torped elektrycznych. Spodziewam się jednak, że to minie.

Kończę ten list, albowiem już godzina odejścia poczty zbliża się, a chciałbym, ażebyś pani jak najprędzej o wypełnieniu przez mnie rozkazów swoich i o przyjeździe bliskim panny Gedge była uwia-

KI/486

domioną… Spodziewam się, że mi Pani raczysz donieść, czy wysłana przeze mnie osoba rąk Jej dojdzie.

Zda mi się, że nic więcej nie zostało- 

Zegnam Panią

Jul

Paryż, d. 3 czerwca/ 1842 r./ Rue de la Ville l’Eveque 10 (bis)

148. Do Joanny Bobrowej

Paryż, czwartek, 9 czerwca 1842 r.

Nazajutrz po wyjeździe panny Gedge oddano mi list do niej z Frankfortu — lękając się, aby nie był przeciwny moim instrukcjom, otworzyłem go — i znalazłem dyplomatyczną missywę, przez pannę Lolly redagowaną, prawdziwie krótką i węzłowatą. Dziwny wiek! istoty, które do róż są podobne, podobne są także do ministrów spraw zagranicznych! I to się dzieje całymi familijami! Szczęściem, że w tym listku, który z pracowni domu pani wyszedł — oprócz mego nazwiska, z pomyłką jednej litery napisanego, nic więcej nie znalazłem, co by mnie zadrasnąć albo upiec mogło. — Suche listki harmonizują się doskonale z tą kanikułą skwaru i pyłu, i rozpalonego asphaltu, po którym chodzę — z sercem podobnym do zamkniętej ostrygi — albo do muszli perłowej bez żadnego już wewnątrz ślimaka. Na Boga! rzuć Pani błękitnymi oczyma w stronę Paryża, nie h mi tu od tego spojrzenia błyśnie i rozwidni się na chwilę ciemne powietrze — półowę tego światełka i tej błyskawicy oddam jak zwierciadło wierne Aleksandrowi P., który właśnie wczora przyjechał z Rzymu — i błąka się tak błędnie! że ja, także błąkający się cień. dotąd go jeszcze napotkać nie mogłem. Słyszałem jednak, że jedzie do Frankfortu, i ę wieść, choć niepewną, Pani donoszę. Chciałbym się z nim zamieniać, nie wiem, czy na ciała, czy na duszę, czy na te buty siedmiomilowe, które go ciągle przenoszą z miejsca na miejsce i po błękitnym morzu pozwalają mu chodzić suchą nogą — czy na ten płaszcz krągły i krótki, który w oczach moich stał się tak cudownym jak płaszcz

KI/487

Szecherezady, który człowieka czynił niewidzialnym — czy na ten choćby worek napełniony wiktuałami i sympatycznymi zioły, co mu jedna serca i zdobywa win przebaczenie. Proteuszowska jego natura wzbudza we mnie zazdrośne uwielbienie . — zaprzęgam się do wozu tego bóstwa ekscentryczności z większym zapałem niż student niemiecki berliński, idący na orczyku przy Lista rydwanie. — Gdybym tego nie uczynił, smutek i nuda zjadłyby mnie do szczętu. O! Pani, która teraz nic nie robisz na świecie — gdybyś, Pani, wiedziała, jak to jest boską i odpłacającą się pracą podnieść z ziemi czoło w prochu już leżącego człowieka? Gdybyś Pani, wiedziała, jak oddalenie upięknia każdy ton głosu, jeżeli ten jest bez szyderstwa, a prawdziwie smętny i serdeczny — i z daleka budzić przychodzi; gdybyś Pani wiedziała, jak mi tu słychać każdy szept w jej domu, każdy szelest sukni — jak echo każdego jej kroku dochodzi do mnie uroczyste pod tą kopułą świątyni zrujnowanej, pod którą teraz siedzę. -Gdybyś pani chciała religijnie być trochę dobrą i litośną? — jak święta! a jak łatwa byłaby ta praca! — Ostatnia to moja skarga — bo mi już wszystkie inne nie pomogły — ostatnia i wiem, że próżna. A jednak czuję, że sam winien jestem — że była we nie jakaś siła nie użyta — jakieś wojsko duchów nie wyprowadzone do walki — jakiś grom piorunowy, który leżał w sercu spokojnie — jakaś głąb nie odkryta, coś takiego — co musiałoby pokonać — a czego się ja sam lękałem wyprowadzić na jaw — i część zimna, marmurowa mojej natury zwyciężyła. — Teraz już to wszystko jest za granicami władzy mojej i świata mojego i coraz się bardziej ode mnie oddala. Ileż razy, jeszcze tej zimy, te wszystkie moce burzyły się we mnie i chciały wybuchnąć — teraz — wieczny odpoczynek sercu mojemu i niech światło wiekuiste świeci mu — i na ten cień cyprysowy, gdzie ono leży, spojrzy czasem, Pani, z uśmiechem — bo prawdziwie, że w tym cieniu unoszą się główki aniołeczków, różom podobne, na gołębich skrzydełkach, i spiewają mi takie pieśni, jak gdyby się moje lata dziecinne budziły i znów przechodzić miały. I powróciłem ze skał Manfredowych — do łąk, gdzie słychać świegotanie jaskółek…

A teraz nagle odwracam się — i spostrzegam list do panny Gedge, który klnę, bo jest przyczyną tej całej gawędy o niebieskich migdałach. — Przepraszam więc Panią

i żegnam

Jul

KI/488

149. Do Joanny Bobrowej

Paryż, piątek, 15 lipca 1842 r.

Na próżno Pani zakazujesz odpisywać na przemazaną liniją Jej listu — cały list jest tylko tą liniją — a ja stwierdziłbym tylko mniemanie Pani, żem jest człowiekiem bez serca, gdybym na tę serdeczną i smutną skargę nie odpisał. Długo byłem także bez odpowiedzi i bez żadnej o nim wiadomości — pozawczoraj odebrałem list krótki, ale mężny i hartowny… z listu tego dowiaduję się, że Z. jest teraz w Kisingen… mocno dosyć chory  ale umysłowie zajęty apokalipsą przyszłości — ideę, która tu już stworzyła obłok nad błękitnym niebem paryskim — która ma kapłana, sługi — proroctwa straszliwie spełniające się już teraz — i straszliwiej jeszcze grożące przyszłości. — Jemu więc w Kissingen — a mnie na asfalcie paryskim straszno i czarno. — Swiat zdaje się budzi — a my oba zmęczeni, stargani, na pół senni — nie możemy się podnieść zupełnie ani odrzucić przeszłej połowy nas samych… A gdybyśmy ją nawet odrzucili — to jeszcze straszniej i ciemniej będzie nam w oczach serca naszego — żal przeszłości- niemoc zupełna we władzach pasjonowanych — serca podobne do czerepów zbitej porcelany saskiej _ z kwiatkami tęczowymi i pozłotą — ale już niepodobne czarom całym urnom, w które kwiaty wkładają. O! tak jest ze mną… może mniej gorzej z nim — ale pewna jest — że oba cierpiemy. Jeżeli więc Pani piszesz do którego z nas, proszę i zaklinam, nie udawaj wesołości — ani cukruj słów swoich — ani mi odmawiaj tego szczęścia, abym jej prawdziwe i szczere serce mógł widzieć w każdym słowie — za taką szczerość ja odpłacę każdą cząstką i całym sercem moim, które jest ludzkie — ale nie serce arlekina światowego — które nie igra z nikim i z niczym — i nie chce, aby z nim igrano. Tym sercem, które się tak teraz broni, piszę ten list… i nie używam już bynajmniej strudzonej i biednej głowy mojej — owszem, przeklinam ją, bo mi dotąd nic nie zdobyła oprócz półurągającego Pani uśmiechu — i politowania. Niech więc to, co było

KI/489

zapisane, zostanie w powietrznych kartach księgi przeszłości — a teraz uważaj mnie, pani, za wiernego sługę — za dobrze nastrojoną harfę — z której ile razy zechcesz Pani prawdziwy ton wyciągnąć, da ci go — ile razy fałszu szukać będziesz — fałsz będzie winą pani — i głos wydobyty ze mnie nie pocieszy Jej. — Nie uśmiechaj się, pani — ten list, który trzymasz w ręku, zaczarowany jest — wolą  moją -. czuciem moim — prawdą moją — zaklęty jest — ma moc i władzę uzdrawiania nawet serca.  Serce moje jest jak źródło Syloe na dolinie Jozafata, co trzy dni tylko wytryska — trzy dni, przez które nie było w nim wody, były okropne i długie — uczucia szczere nauczyły się jak jaskółki odlatywać gdzie indziej po wodę… drzewa nade mną uschły — a tę martwość  około mnie czułaś Pani przeczuciem — a ja przez cały czas czułem także, że serce Pani lękało się — i cofało się ode mnie z przestrachem… Teraz wiedz, pani, że ją kocham jako pięknego ducha, który leciał i upadł — i cierpi — co będzie we mnie mocy wskrzeszani, wydobędę z siebie — aby duchowi temu lżej było — i szerzej, i szczęśliwiej. — 

Widzę stąd, że pani zadziwiona ten list czytasz, znajdując w nim ton różny od zwyczajnego. — Wolę więc przestać — a może jaki anioł dośpiewa reszty w sercu pani — prowadząc ją za rękę par les jolis sentiers qui invitent ŕ la promenade — oddaj się, Pani, temu aniołowi zamyślenia i tym ścieżkom ocienionym -niech tam nie zalatuje niemiecka muzyka — ani zapach cygarów — niech powietrze będzie czyste i kryształowe, a konwalije pachną tak, jak nam pachnęły w dzieciństwie. — Przywołaj, pani, czystą i dobrą część ducha dawniej znanego i kochanego na pomoc — zaklnij go nową siłą czucia — a przyjdzie… ja nie zaklęty i nie wołany będę także niedaleko — w sześcioro skrzydeł czyliż nie potrafiemy latać — dalej niż myśli ludzkie latają? —

Dosyć — dosyć już — tak dalej pisać nie mogę… panienki by się śmiały ze mnie — panna Gedge by mnie nie poznała — panna Gedge, która z taką dobrocią wspomina o mnie, choć się nasza

KI/490

znajomość wojną zaczęła, wojną kocią. — Byłbym natychmiast odpisał na jej list pieczętowany sentymentalną nezabudką i czarnym lakiem — ale nie wiedziałem, gdzie mam odpis zaadresować — teraz osobnego listu  pisać nie jestem w stanie… dunque. — Pray to tell Miss Gedge I am greatly indepted for the letter she deigned to write to me, and that in the first very busy and distracting moments of her stay in Frankfort. So great a proof of her remembrance powerfully shakes the botanical theory I had been forming of the longevity of a little flower called forget-me-not, which grows particularly in Germany, and is not, I think, very much employed in the gasrlands adorning the heads of others but genuine German Ladeis, not even in those of my mother-country, where a full blown rose or a white lilly is preferred to the sentimental Ophelia’s wreaths. — And when I think my theory being undermined by one who some days before addressed me with the very words of Shakespeare sazing I was a cat to her, in the very moment I had been endeavouring to play a part of a trusty dog and to serve her with her present graciousness. — I conclude with askin her to forgive the jesting tone of the lines and to be assured  I will for ever be honoured and happy to occupy a place in the rear of a long list of her most constant and most willing friends and servants.

Przepraszam Panią za ten rozszerzony pomimo woli mojej przy-

KI/491

pisek, ale nie wiedziałem, jak zawrócić — bez upadnienia do nóg. — Skończy się jednak na tym, że muszę upaść do nóg — ale Pani… i tak pożegnać Ją -

Jul

Paryż,/ Rue e la Ville l’Eveque No 10 bis/ dnia 15 lipca 1842 r.

150. Do matki

Paryż, wtorek, 2 sierpnia 1842 r.

Dnia 2 sierpnia 1842.

Najdroższa moja! Znów nowy dowód twojej łaski, a już ani słów, a ni łez mi nie staje na podziękowanie. Czasem dobroć twoja przeraża mnie — bo myślę, że ty twój własny ogródek obnażasz i  że jesteś bez bukietów w domie — ta myśl jest okropną! okropną! Zaklinam cię na wszystko, szczerą bądź ze mną w tym względzie — i nie dozwól, abym ja sobie kiedyś wyrzucał twoje cierpienie. — Pomnij, że dowiedziawszy się raz o tym — a nie od ciebie samej , ale od drugich — już nie miałbym jednej chwili w życiu nie zatrutej i z taką myślą dłużej żyć bym się nie odważył… Pamiętaj więc, droga, szczerą bądź… tak jak ty o mnie, tak ja będę mógł dbać o ciebie — i pewny jestem, że Bóg by mnie pobłogosławił… Bądź więc szczerą, zaklinam. Co do mnie — wiele nadziei zwiędłych boża miłość i łaska ożywiła we mnie — już nie wyrzekam, ale ufam… Otoczył mnie krąg ludzi kochających — kosztuję nowego stanu duszy — zdaje się, że błogosławieństwo boże jest nade mną.

Wszystko to podobne jest do snu i do marzenia i wytłumaczonym być nie może. Sniło mi się niedawno, że chodzę z tobą po gaju Czerczy, że mi pachnie konwalija, że widzę płomienie pieców ceglanych — i słyszę bazylijańskie słowiki — i odpowiadające im słowiki z żydowskich mogiłek. Ten sen tak jest porządny w zmianach, że obwinić go nie można o niepodobieństwo — Cóż byś ty, droga, zrobiła widząc mnie u nóg twoich… na ławie domku twego?

KI/492

Na samą myśl taką łzy zalewają mi oczy — i serce leci ku tobie. Proszę cię, czytaj ewangeliją i łącz się ze mną modlitwą.

Na teraz — nic więcej… Spodziewałem się, że Filowie wrócą — ale widać, że nie ma nad nimi zmiłowania się. — Częściej teraz niż kiedykolwiek myślę o nich — i śnię o nich… Z tymi snami i z tymi myślami dobrze mi. — Dnie teraźniejsze pędzę, jak mogę, aby minęły — i cieszę się każdym jutrem. — Rozumiesz więc, droga moja, że świat glansowanych rękawiczek i woskowanych podłóg zupełnie zniknął z oczu moich — bo cóż z niego można wydobyć… jest to próżny teatr dla igrających myśli, dla słów ulotnych — a mnie trzeba dziś być wewnętrznie człowiekiem, ile można doskonałym i dobrym… Wierz mi, droga, że ta przemiana ze zrzódła płynie głębokiego. — Tę zimę jeszcze tu spodziewam się przepędzić, nająwszy sobie dwa małe pokoiki wyzłocone południowym słońcem, bo w moim teraźniejszym mieszkańku słońca mi braknie, więc w dnie zimowe smutno — a jak smutno, to myśl ponurzeje i latać nie może. Słońce jest jedyną moją niewolą — ono mię zmusza do migracji ciągłych z ulicy na ulicę. — Oddalę się więc trochę od mojej staruszki 80-letniej, sąsiadki teraźniejszej, która już teraz nad tym ubolewa i ciągle zaprasza na obiady — zda mi się, że ci o niej pisałem. Jest to wdowa po jenerale dawnym — stara — i bardzo opuszczona przez ludzi — nawet przez krewnych — bardzo dobra staruszka, karmiąca wróble, które tysiącami zlatują się do niej — i często w moje okno zaglądają świergocąc… Wizyta jej oddana jest pewną ofiarą, bo już trochę ślepa i głucha — ale ja z pewną świętością odwiedzam ją i mówię do niej z uśmiechem — bo wdowa i opuszczona… Teraz nawet, ponieważ już dziś poczta nie odchodzi, pójdę do niej. — Ona mnie pewnie najpierwej spyta, czy nie miałem listu od ciebie — bo tak się zawsze zaczyna rozmowa.

Choć czuję, że nic pisać nie mogą tak, aby ci to przyniosło radość, biorę jednak tę karteczkę, aby ci powiedzieć, że mi już bardzo, bardzo tęskno do ciebie. — marzę sobie, jak to my kiedyś zamięszkamy w skromnym dworku z owocowym sadem, jak będziem mieli co wieczór kilku miłych przyjacioł — a czasem pójdziemy do żydowskiej szopy, gdzie przy łojowych świeczkach będą włóczący się aktorowie grać komedyjki umyślnie dla ciebie napisane — potem przy księżycu będziemy wracali do domu, a ty się,

KI/493

droga, jeszcze będziesz śmiała z jakiego Hrycia lub Hawryły. Ja ci nawet Ambrożego z suką Znajdą tak w zwierciadle pokażę — a ty obaczysz wtenczas, jak przeszłość została świeżą i żywą w sercu moim.

Obaczysz, droga, że mi Bóg jeszcze da być twoim — a większego nad to szczęścia nie pragnę w przyszłości.  Zda mi się, że czuję już teraz ciszę i szczęście tego przyszłego wypoczynku — a czuję także, że gdybym inaczej żył, niemiałbym nigdy ani ciszy, ani szczęścia. Iluż to samotnych godzin trzeba było na przełamanie mojej natury! ile pracy, której bym nigdy nad sobą nie użył, gdyby mi życie było zwyczajnym trybem płynęło. Może nawet nie umiałbym, tak jak teraz, poznać ciebie . i kochać ciebie. Błogosławion niech będzie Bóg za to wszystko, co zesłał dotychczas!

Dlaczegoż, droga! listy twoje od jakiegoś czasu są tak głęboko smutne? — Czy ty nie masz koło siebie jednego gorącego bijącego serca, które by ci dodało nadziei? Jedź gdziekolwiek w pola nad stawy podolskie — szukaj ludzi lepszych, jeżeli ci, co są blisko, nie są ludźmi, ale automatami — takie poszukiwanie musi się koniecznie odpłacić. Ja sam poznałem, że ludzie, którzy ustami tylko gadają, a głową myślą, nic są niewarci i zaraźliwi są. U nas, ja wiem, takich pełno, ale być nie może, aby się i lepsi nie znaleźli. Weźmiesz to może, najdroższa moja, za próżny morał. Niestety! w moim położeniu wszystko, co względem ciebie powiem, czczą gadaniną wydaje się — bo teraz nic czynić nie mogę. — Ale nie sądź mnie, aż obaczysz — i wierz, że obaczysz — bo ja sam w to wierzę.

Bądź zdrowa, najdroższa — niech anieli boscy straż trzymają przy domku twoim.

Kończę ten list, bo muszę iść na obiad do panny Eglantyny i brata jej. Biedna to dziewczyna i prawdziwie warta litości, bo czasem bardzo dobre strony serca odkrywają się w niej — mimo niejakie skwaszenie charakteru. Wczoraj mówiła mi, że kiedy File byli we Włoszech i ja z nimi, to ona haftowała śliczną chustkę, aby ci ją posłać; wtem jam wyjechał, ona zaś nie wiedząc, gdzie się Filowie znajdują, zniechęcona w pierwszym smutku, że ci chustki tej posłać nie może, w ogień ją rzuciła, aby nikomu innemu nie dostała się… Uścisnąłem ją za to za rękę serdecznie… Addio, droga!

Adres nieznaną ręką: Madame Salomée

¨KI/494

151. Do Antoniego Hłuszniewicza

Paryż, sobota, 27 sierpnia 1842 albo niedziela, 27 sierpnia 1843 r.

Kochany Hłuszniewicz

Nie zastawszy cię w domu, zostawiam tę karteczkę, prosząc, abyś jak przyjaciel i doktor chciał odwiedzić Goreckiego Antoniego, który zachorował mocno i leży w łóżku. — Mięszkanie jego jest Rue de la Michodičre No 23. Jest to blisko café Chinois na bulwarach.

Pozdrawiam cię i ściskam z całego serca.

Juliusz Słowacki

27 Augusta/ W Paryżu

Adres: ŕ Monsieur/ Monsieur/ Hłuszniewicz

152. Do matki

Paryż, sobota, 24 września 1842 r.

D. 24 września

Od wielu lat nie byłem tak rozrzewniony ani tak dziękowałem Bogu — jak teraz, odebrawszy list od ciebie, najdroższa moja, w którym mi donosisz, że Filowie nareszcie wracają. — Zawsze bowiem ta myśl, że ty sama jesteś, brzęczała mi jak osa natrętna w każdej oprawie godzinie życia mego. — I Filów mię los przerażał… Jak więc teraz szczęśliwy jestem, tego ci opisać nie mogą. — Spodziewam się, że już razem jesteście, więc myślą i duszą łączę się z wami.

Zosia twoja tak przywykła do koczującego życia, że i teraz,

KI/495

nie mogąc bez zmiany wytrwać, przeniosła się z jednej ulicy na drugą — i porzuciła swoje dawniejsze mięszkanie, swoją staruszkę sąsiadkę, wróble przez nią karmione, i wzięła sobie kilka pokoików, dalej wprawdzie od środka miasta, ale za to obszerniejsze i nawiedzane przez południowe słońce… Teraz więc jest weselej — klatka jest obszerniejsza. widok rozleglejszy… w zły i słotny czas może piętnaście kroków wzdłuż swoich pokoików przemięrzyć — i tak spodziewa się, chodząc, dumając, przepędzić zimę bez szwanku, nie doznawszy innej boleści prócz tęsknoty za wami… Od wczoraj już siedzi w nowym koczowisku i widzicie, że od was zaczyna — bo mi pokoju nie dała, aż siadłem pisać o niej. Wyznaczyła już miejsce na ścianie na miniatury wasze i już myślą je sobie tęskną kreśli je na ścianach ERROR — bo tak dawno nie widziała już twarzy waszych kochanych! Tak dawno już na obce tylko patrzy, że gdyby kamieniem była, to rozpłacze się ujrzawszy je choć w obrazku. g wam zapłać, żeście pomyśleli o takich odwiedzinach. jeżeliby Fil nic innego w zimie nie robił, prosi go ona, aby jej wymalował kopiją tego Chrystusa w czerwonej szacie i w cierniowej koronie, który dawniej wisiał w ostatnim pokoju — i zwinąwszy go na wałek przysłał jej. Często ona sobie myśli, że gdyby tak jak Fil umiała kopijować, to by nic innego nie robiła, tylko jeżdżąc po różnych stronach zdejmowałaby kopije obrazów i z tego miała chleb lekki i przyjemny — ale ona zakazała sobie wszystkich rzeczy, oprócz jednej, i tego się ściśle trzyma, całą duszą do swojego zatrudnienia przylgnąwszy. Fantastyczka, woli się na girlandy bocianów, ciągnących nad morzami, patrzeć i płakać, krzycząc tak jak one na całe niebiosa. Tymczasem dzień po dniu upływa — a dla niej nic — i gdyby nie nadzieja w przyszłym życiu, byłoby z czego nieraz oddać się rozpaczy — ale trzeba wytrwać! Nieprawdaż, droga moja? i ty to wiesz; a ilekroć przez Pana Boga myślisz o swojej wychowance, a nie myślą ziemską do niej dolatujesz, to wiesz dobrze, że tak, jak ona jest, tak być powinna,. — Próbowała ona nieraz inaczej grać — ale już jest do innych głosów jak zepsuta gitara. — Pogodziła się ona teraz z wielkim swoim przeciwnikiem, z którym ją nieraz różnili ludzie — i on sam jej nie rozumiał — teraz zbliżyli się i dobrze im jest… Niedawno na-

KI/496

wet przepędzili dzień bardzo miły, bo Zosia pojechała do niego na wieś — do wielkiego lasu — gdzie on teraz z żoną i dziatkami mięszka patriarchalnie, na grzyby. Wielu innych także w tym dniu zebrało się — każdy coś z sobą wziął do jedzenia; ci, co mogli wziąć więcej, wzięli dla tych, którzy nie mogli — i tak pod ogromnymi orzechami, na trawie, gadając i śpiewając, z patriarchalną prostotą przepędzili dzień — dzień jesienny, błękitny i czysty jak kryształ — i bądźcie pewni, że więcej z wami myślą niż z okolicami, które nas otaczają, byliśmy. Stos borowików we mchach znaleziony przypominał twojej Zosi dawne, dawne czasy! i miejsca jodłami zarosłe; kilka bab i szynka, i pieczenie na dywanie rozłożone na ziemi, przypominało święcone — ale święcone jakieś koczujących Tatarów — dziwne, jesienne i naprędce jedzone, jakby przed podróżą do nieba. zapach takiego święconego inny jest i gwar ludzi jedzących inny, i modlitwa poświęcająca je — inna, trochę mniej radośna niż tamtych, co kiedyś dawniej święcili.

Ale to wszystko są rzeczy, które was zasmucą., i Zosia mię za nie karci mówiąc, że piszę dlatego, abyście płakali — a ja chciałbym was rozweselić na całą wieczność… tylko słowa znaleźć nie mogę tak świętego, aby się to stało. — Tymczasem wiem, że gdybyś widziała Zosię, jak sobie wczoraj urządziła pokoiki i znosiła graty swoje, i w saloniku wieszała nowe firanki, czerwone z białymi, i przyglądała się po raz pierwszy w trzech lustrach swojego mięszkania — uśmiechnęłabyś się widząc ją taką babą. Ale to są rzeczy, od których jej humor zależy — a humor dla niej jest jak towarzysz małżeńskiego pożycia — trzeba się więc starać, aby zły nie był, bo inaczej piekło w domu. zasmuciło to Zosię, że ty w liście swoim piszesz, jakoby ona już na zawsze chciała i myślała zostać, osiąść w domu obcym na komornem… Wierz, droga, że ona wróci do was, jak tylko zdoła się poprawić sama, bo teraz smutku by wam swoim charakterem złym i nieujeżdżonym do domu naniosła, i chciałaby się rządzić jak szara gęś — a wtenczas wy byście ją sami prosili, aby wyjechała precz nazad. Czuje to ona i pracuje nad sobą bardzo — bardzo — a czyni to podług pacierza, któregoś ty ją w dzieciństwie uczyła, prosząc o zdrowie, rozum, bojaźń boską, miłość ludzką — i o wszystkie rzecz, które z chwałą bożą są.

Eglantyny zajazd skończyl się nareszcie, a trwał przez cztery miesiące, nurtując mnie całym ciężarem urojonego do mnie koleżeństwa i przyjaznej wdzięczności. Chciano koniecznie, abym po

KI/497

całych dniach, stosując się do parafijańskiej ciekawości, do nienasyconej ciekawości,. wodził Imościankę po ulicach, sklepach, galeriach., właził po kręconych schodkach na kolumny, wieże — i inne belwedery — o 8-mej już z rana był na usługach — a kładł się spać aż po odbytym teatrze… niekiedy zaś wyjeżdżał nawet za miasto na cały dzień — dla zwiedzania okolic, które dla mnie wcale nie są ciekawe. Całej mi mocy trzeba było, abym się temu wszystkiemu oparł i wszystkie spacery do trzechkrotnych na tydzień wieczorów zredukował — tak się jednak stało, że nie uchybiwszy w niczym Imości, oddałem jej te tylko
usługi i te grzeczności, które się należały. I bardzośmy się dobrze rozstali… Zostali mi tylko na karku brat jej — bardzo ograniczona figura —, kupiec — ale dosyć dobry chłopiec, z którym żyłbym, gdybym miał choć jeden ton duszy wspólny, choć dwie myśli podobne — a jednak i tak żyję!

Listek załączam tu jednego z przyjacioł… Syn także: Powiedz, droga, pani Eleonorze S., że list mi jej drogi jest -i że ją zań serdecznie kocham. Z listu tego widzę, że do ciebie pisząc i do niej razem piszę, więc nie tylko w tych ostatnich wyrazach, ale sądzę, że w całym liście jest jakaś tęskna nuta czucia i serca, która na Jej wyrazy będzie odpowiedzią. -Po tysiąc razy! droga moja!

Twój J.

153. Do Dyrekcji Towarzystwa Polskiego

Paryż, poniedziałek, 10 października 1842 r.

Do Szanownej Dyrekcji Towarzystwa Polskiego.

Mam honor donieść Szanownej Dyrekcji, iż nie mogę nadal prac Jej podzielać, albowiem od dnia dzisiejszego przestaję być członkiem Towarzystwa Polskiego. Komunikując ten krok mój członkom Szanownego Towarzystwa na Ogólnym Zebraniu, raczy Dyrekcja upewnić Je w moim imieniu, żem nie zmienił bynajmniej

KI/498

uczuć przyjaźni i szacunku — ani wypieram się długu wdzięczności, do której Towarzystwo za czteroletnią swoją względem mnie przychylność nabyło prawa. -

Łączę wyrazy wysokiego poważania 

Juliusz Słowacki

Dnia 10 października/ 1842 roku./ Paryż.

Adres: Do Szanownej Dyrekcji Towarzystwa Polskiego, Paryż, rue 29 Juillet 6. Szanowny Sekretarz raczy otworzyć.

154. Do matki

Paryż, środa, 30 listopada 1842 r.

najdroższa moja! Wczoraj był dzień imienin twoich, który przepędziłem święcie i z wielkim podniesieniem ducha — pierwszy raz w życiu bez próżnej melancholii, a z prostotą boleści i serdecznym smutkiem. — Poznałem albowiem, iż nie na to jesteśmy na ziemi, abyśmy szukali próżnej uciechy i posągów przyszłych, jako aktorowie grający każdy swoją sztukę — smutną albo wesołą — ale dla chwały bożej jesteśmy i dla pracy prostej a czystej, i dla wywiązania ducha naszego, i dla spełnienia tego, co mu jest polecono. A nie myśl, abym tak będąc, był dalszym od ciebie — owszem, bliższy jestem i mam ciągle twoje serce w moim sercu, dlatego więc piszę tak, abyś i ty, moja droga, miała cząstkę tego pokoju, który jest we mnie. Jakoż odmieniło się już wiele na ziemi i jeszcze więcej odmieni się — a serca takie jak twoje, pełne boleści i czucia, nie na próżno teraz są na świecie i nie na próżno nas rodziły. — Dotąd smutno nam było i gorzko, bo myśleliśmy, że jedynie dla kawałka ziemi cierpieć musimy rozłączenie i znosić tęsknotę… lecz teraz wiedz, droga, że nie tylko dla ziemi, ale i dla nieba cierpiemy — a cierpienia tego nie uszlibyśmy żadną drogą idąc — wszędy spotkałoby nas ono i zaszło drogę, ażby się duchy nasze w nim oczyściły i nauczyły nowych a potrzebnych im cnot — i wiedzy dalszych rzeczy.

KI/499

Nie potrzeba zaś, abym ci ja mówił, jakie ty cnoty nowe i te wiadomości są — zawołaj sercem i gorąco tych, którzy umarli, a są jeszcze sercu twemu najbliżsi, a powiedzą ci i rozwidnią wszystko; a będą to lepsi i świętsi nauczyciele niż ja, któremu się należy u stóp twoich leżyć z pokorą i ze łzami. — Przebacz więc, najmilsza, że tak piszę — ale wiedz, że piszę po spowiedzi i po przyjęciu sakramentów, a musiałem szukać prostaczka wielkiego, aby mię rozgrzeszył, bo rozumni wypędzają z domu św., oskarzając o walenie tego domu — przedtem i teraz… a boją się o siebie i nie wiedzą ani pojąć nie chcą, że to jest odbudowanie prawdziwe w czystości i pokorze. Gdyby tak nie było, nie opiekowałby się bóg widocznie tymi, którzy pracują. — Wszyscy, którzy niezdolni są wskrzesić siebie i oddać nowych nowej a wielkiej pracy, są przeciwko nam z wielkim gniewem — i oskarzają wynajdując różne fałsze, i stawią nam różne przeszkody…Wiele więc może próżnych ech dojdzie do ciebie — więc jeżeli mi nie uwierzysz, będziesz się smuciła myśląc, żem się zaparł rozumu mego i zszedł z drogi, na której mnie witano. Albowiem teraz mi przyznają rozum dawny i prawość dawną, a na teraźniejszego i prostego człowieka utyskują — ale ja wiem, że mnie Bóg nie opuści, bom ja także nie opuścił żadnej pracy około świata, ale poznałem tylko drogę prowadzącą do niej — i już nie tylko głową, ale całym sobą wojuję, a najwięcej wnętrzem najczystszego czucia.  A tak czyniąc, nie tylko za siebie, ale i za tego, który leży w grobie na Rossie i wszystkiego jeszcze nie spełnił, ja odrabiam pracę — i wiem, że go to raduje.

Zaklinam cię, droga, nie sądź mię zaraz po przeczytaniu tych słów i nie smuć się — aż przyjdzie anioł i rozwidni ci to pismo, które inaczej wydawałoby ci się naśladowaniem i próżną egzaltacją — a ja fałszu teraz nienawidzę i nic na próżno bym nie pisał — owszem, wolałbym dawnym sposobem list mój usnuć, bo ty może byś wolała nad mymi dawnymi skargami płakać, niż teraz spokój mieć i widzieć mnie takim prostym. — Ale w dawnym to-

KI/500

nie moim była nędza serca — a tu jest zdobywane bogactwo  i pierwsze garście wydane ze skarbu nowego.

Zasmuciłaś mię bardzo pisząc mi na mój dawny list z trwogą i z pewnym niedowierzaniem — myśląc, żem ja się jasnowidzącym oddał i w sny ich uwierzył. Nigdy nie byłem tak nisko, aby mnie lada kto mógł wziąć za głowę… ale drgnięciu wewnętrznemu ducha bożego uwierzyłem i słowom prostym a bożym dałem się przekonać — inaczej nie byłbym godzien miejsca mego na ziemi i byłbym względem Boga tym, czym jest sługa, który od pana nabrawszy pieniędzy i podarunków, potem go opuszcza, kupuje wioskę i już dawnego dobrodzieja widzieć nie chce, aby nie być upokorzonym. — Dusza moja była pełna skarbów bożych od dawna, lecz nie było w niej miłości, i dlatego sama jadła wnętrzności swoje, nie mogąc skąd innąd brać pokarmu. I tak będzie jeszcze z wielu, którzy są bogaci w duchu, a nie pojmą, dla jakiego celu wielkiego wzięli talenta… ale z nich użytkują bez zastanowienia się, szukając tylko jak największego procentu. Otóż duchy tych ludzi podobne są do snów — a duchy boże są większej rzeczywistości i twórczości niż ciała widome i dotykalne.

Zaklinam cię, droga, jeszcze raz, weź ten list z jak największą prostotą serdeczną i podziękuj Bogu, że zaczyna nas znów ubierać jak lilije łączne — w piękność swoją czystą — a razem daje nieśmiertelność i przybliża do siebie. A teraz niech słowo miłości przetworzy się w tobie w pociechę i będzie z tobą, aż boże obietnice spełnią się — albowiem pewno jest, że wszelkie uciski przetrwamy. Co czujesz po przeczytaniu tego listu, ja czuć będę — ufaj więc i wesel się, abyś mi nie ujęła wesela.

Jul

155. Do Zygmunta Krasińskiego

Paryż, środa, 14 grudnia 1842 r.

Paryż, d. 14 grudnia 1842 r.

Nie wiem, jak pisać, kochany mój Zyg., i gdzie ci pisać — ale postanowiłem szukać wszędzie serca twego — bo mi go potrzeba…

KI/501

zaleniwiałem był odebrawszy list twój z Kissingen i nie odpisałem — teraz więc za to srodze pokutuję ,  bo nie wiem, gdzie się obracasz… serca twego bijącego nie słyszę — a chciałbym, żeby tak biło jak moje, spokojnie — ale równo i mocno — po człowieczemu. Otóż wiedz, że jest człowiek, który rozwiązuje duchy i stawia je nad ciałami, wkładając im wszelkomożne korony… wpajając w nie królewskość mocy — łącząc z Bogiem — a to wszystko prostą, ożywczą bożą siłą — jednym słowem, które świat materialny robi snem w oczach człowieka, a wyciąga z niego dążność ku nieśmiertelności bożej… a nauka jego nie potrzebuje się rozwijać, bo ci, którzy są gotowi, przyjmą ją — a ci, na których czas nie przyszedł, odrzucą, a jednak odrzuciwszy będą mieli targane sumnienie — i serca do krwi rozdarte… Otóż ta idea w świecie duchowym jest jak systemat naszego Kopernika… dosyć było powiedzieć któremu uczonemu astronomowi przeszłości, że słońce stanęło… a on już sam w obserwatorium swoim od lunet i teleskopów dowiedziałby się reszty. ale gdybyś ty jednak wiedział, jak ten szlachcic litewski wśród sosnowych lasów wyciągnął z myśli bożej wszystko — i wszystko odtworzył na nowo — z prostotą pastuszą — i z pohamowaną w sobie ludzkością — wziąłbyś go pewno za Pana i przewodnika… a nie mógłbyś inaczej… bo idąc do któregokolwiek ze słońc drogi mlecznej, napotkasz go między słońcem a ziemią — a jeśli przez niego przejdziesz, będziesz musiał wrócić się — na świat, gdzie wiedz sam, co napotkasz?… co tworzyć — z czym walczyć będziesz? — On tworzy to koło, które przez wyduchowienie się swoje nie ma wyższego na ziemi — ale trzyma na ramionach duchy — wiąże się z nimi — i działa za nie… Ty, który od dawna jesteś ogniem tych, którzy w okrąg ciebie stoją ? , musisz koniecznie gotować teraz podobnych nam — i przyjść nam z legionem twórczo-duchów na pomoc… wam wtenczas świat będzie musiał uderzyć czołem — a ja, choć już śród was bez życia i ruchu — będą się radował ze zwycięstwa nad światem i nade mną. — Przemowę do Nieboskiej wczoraj czytał z katedry profesor — wystawiając ją Francuzom za model — tego pojęcia, jakie my,

KI/502

nowi ludzie, mamy o poetach i poezji — dalej o Nieboskiej mówić będzie. — Czas idzie i kwiaty rozkwitają.  — Raduj się więc, żeś siał ducha — i porzuć odtąd wszelki smętek — a bądź mężem podług własnego ideału, a wtenczas przyjaźń żywego człowieka będzie świadczyła o mnie — bom jest z kamienia i padając przed Bogiem — skruszyłem się na kilka kawałków. — Między aniołami a szatanami były miejsca dla wszystkowiedzących — teraz tych miejsc dla ludzi już nie ma — jedni muszą być z aniołami, drudzy z innymi — a reszta policzona do trupów… O tym powiedział mi Bóg czuciem serca mego — i odpowiedziałem, że tak jest. Zostało mi więc milczenie i ciemność, i pokora, i modlitwa. — Ale ty świeży — anielski — rozwidniony — proroczy  — ty masz wyraźną drogę — robotę — uśmiech stworzonych rzeczy zapłaci tobie — wywołane przez ciebie rzeczy otoczą cię… tyś żyw jest — i sam wywołujesz życie. — Nie stawaj więc — ale czyń — bo tu idzie o wielkie zwycięstwo nad światem. — Poganizm cały krzyczy i jeszcze raz występuje do walki — palcem? posągowym pokazuje wszędy formy swoje — zasłania się chwili tylowiekowym głosem wyrzuca niewdzięczność — jam go przeklął — ale jeszcze nie mogę zapomnieć, że mi był litośnym panem — że jego Dianny były mi kochankami — a jego trwałość prawie wiecznością! — Ale zwyciężyły go już piorunowe objawy ducha, a jam resztką czucia rzucił się dopomagać silnym i nieśmiertelnym prawdziwie. — W tych kilku słowach jest cała moja historia, _W Anhellim ją na końcu przeczułem — i oprócz anioła, co siedział nad trupem i zabraniał budzić go, wszystko się sprawdziło — ale mojego snu nikt od budzących nie broni — wszyscy dotykają palcami piersi moich martwych i wzdętych — wszyscy wywołują ducha — prosząc o prawdziwy płomień — o udzielenie żywota, jaki był w niej… Niech się spytają lasów sosnowych w Litwie o ten ogień i żywot — a teraz powiedz im, niech mnie nie dręczą. — A ty bądź mi dobrym — i nie strachaj się tej formy 

KI/503

ludzkiej — której ja dziś używam — jako kariatydy do podparcia rzeczy będących nade mną — i ciągle schylam się… aż będę wbity do ziemi ciężarem słonecznych kopuł… Bądź zdrów — 

Juliusz

Adres zmieniłem tak — Rue de Ponthieu 30.

Roztwieram ten list, bom się dowiedział wczora, że do Nicei wyjeżdża Izydor S. Kochany Izydor, który tyle lubi dobrego kapłóna, ile tłomaczenie wersetu Biblii, przez którego z błędnych rabinów dane mu. — Otoż wiedz, że względem nas jest on jako człowiek, który by widząc, że my ogromne beczki prochu znosiemy razem, aby je potem w ostatecznej chwili jedną iskrą zapalić — on oddala się na pustynię, a ponieważ był kiedyś chemikiem, więc rzuca się z całym zapałem do retort — aby sam proch wynalazł i to zrobił, co my zrobić mamy. — Słyszał on Mistrza naszego — uznał go — ale potem oddalił się — zamknął sam — i już od roku coś pisze, a z żadnym z nas nie komunikuje się — wtenczas kiedy my za każdym krokiem w idei — zastanawiamy się — zamieniamy ją  w krew, w ciało, w naturą naszą i robiemy ją czynem — a czyny te, małe na teraz, z rozgorzeniem w nas Chrystusowej natury będą powiększały postać — aż zwyciężymy świat… i zaprawdę, że go zwyciężymy, a nie zostanie po nim nawet takich ruin jak rzymskie — bo powiedz? czy kupy rozrzuconych pieniędzy w bankach bankierskich będą świadczyły o tych mamutowych figurach zmaterializowanej zwierzęcej ludzkości? — Czy kupieckie księgi gdzieś gnijące wydobędą łzę z oczu nowej kiedyś Korynnie? — A my jednak ani tych pieniędzy rozrzucać będziemy, ani z tych ksiąg robić kolumn dla siebie. — Z ducha tworzymy lud nowy, boży, twórczością ducha, który podług St. Pawła — jest

KI/504

boży, a kiedy z Bogiem złączony, jedno jest. R. VI, str. 17. A kto się złącza z panem, jendym Duchem jest. — Wreszcie o zetknięcie się twoje z Izydorem nie lękam się —  bo wiem, że cię te szczegółowe odkrycia sensu w wersetach Biblii nie zdobędą jemu — ale przestrzegam, że my nie jesteśmy w nim ani on z nami. — Nauka nasza żywa — i do czynu prowadzi — i filozofija nasza jest filozofiją czynu mnie żadnych marzeń. Uważaj więc Iz,. jako osobny poemat — a sercem weź to, co ci piszę — a jeśli tego żądasz — obszerny ci list drugi wyleję prosto z ducha — abyś żadną cząstką ducha twojego nie był odstrychnięty od koła bratniego — które duchem tworzy to — co potem, już utworzone, weźmie jako swoją własność na wieki. -

156. Do Zygmunta Krasińskiego

Paryż, wtorek, 17 stycznia 1843 r.

Rue de Ponthieu 30. Paris 1843. 17 stycznia

Kochany Zygmuncie. — Twój list apokaliptyczny świeci mi jak lampa w gotyckim kościele — jak różyca różnokolorowa, przez którą patrzy słońce — ale roztęczowane, niepewne… Odgadłeś kilka kształtów — i z wzroku, który Adam rzucił na jednego ze swoich uczniów, kiedym mu o liście twoim mówił, widziałem, że Mistrz tak samo tłumaczy niewiastę w słońcu na włosach, z księżycem

KI/505

pod nogami. — Ale czy to starczy? czy to jest wszystko? czy nie czujesz, że ta idea musi być działalną na ziemi, to jest czynioną przez ludzi, nie głoszoną przez usta ludzkie. Sercami i rękami trzeba światu wytłumaczyć objawienie St. Jana, spełnić je, być gotowymi do spełnienia, inaczej epoka wypełniająca oddali się jeszcze na tysiące lat — nie mając rycerzy pełnych — wielkich ludzi — to jest takich, którzy by dla prostoty i prawdy odważyli się wbrew malowanemu fałszowi zostać prostymi  i prawdziwymi. — Wielki to trud i duchowie wziąwszy, podobny do tej pracy Herkulesowej, kiedy przymuszony był czyścić stajnie Cyneasza, wystawiasz sobie tego bohatyra, po kolana w bagnie, walczącego z błotem i strumieniami, i zgnilizną . — Otóż tak dzisiaj eleganckiemu światowi wydają się nowi pracownicy — których ideałem jest chłop i pastuch wierzący a prawdziwy — a nie dosyć nawet, wszedłszy do groty lub stajni, gdzie tańcują pasterze ciesząc się z przyjścia Królestwa Bożego, tańcować z nimi i uśmiech mieć na twarzy — trzeba koniecznie uczuć w sercu radość pasterską i być jako jeden z nich — tu więc jest trud… O! moje serce!!! Ty wiesz, jaki to kawałek szkła błyszczącego to serce moje! — A jednak musiało się ruszyć i nie stało się to bez przylewu do jego ducha — Ducha Swiętego; którego choć najmniejszą wziąłem perełkę, a już sądzę się skarbnikiem bożym — już widzę postęp codzienny i światło nowe…

Wszystko więc leży w tym nowym źródle żywym Ducha, z którego świat może brać — albowiem jest to otwór mały, przebity aż do dna, skąd leją się strumienie niewyczerpane… Wszakże my wszyscy staraliśmy się być rozdawcami i wskrzesicielami Ducha — wszakże wszyscy enceladowaliśmy aż do nieba — i udało się nam czasem dla wielkiej boleści serc naszych — zdobyć cokolwiek

KI/506

ognia niebieskiego — ale dla baku prostoty naszej nigdyśmy źródła Ducha Bożego otworzyć nie mogli. — W tobie także błyskało nieraz światło prorockie — ale straszne, a głos twój był podobny jękowi. — Mówię ci więc, drogi! że wkrótce szata z jęków, a hełm z błyskawic wyda się aktorstwem i sprzecznością śród prostoty i wypogodzonych twarzy, i nagich piersi bożych rycerzy… ileż razy ja sam jeszcze jęknę z największą rozpaczą, myśląc, że mnie wszystkie mary tego świata odbiegły — i nie zostali, jak Chrystus. — Tak duch mój rzucony na różne drogi stracił prawdziwe uczucie nagiej prawdy i nie ubranej w złotogłowie piękności! — Widzisz więc, że pod chłostę idę — i opieram się często… bo wolałbym się nieraz odwrócić znów w te gaje ciemne, laurowem gdzie świecił księżyc — i wspomnienia były drzew driadami. Ale już nie można! — już nie można! Nowe sumnienie urodziło się z ducha nowego — nowe cierpienie przyszło dla sfałszowanych serc — dla bohaterów świata przeszłego… A teraz realna jest moc zapisania się w cyrografie diabłu na służbę… bo też realnie można oddać się aniołom. — Oto jest garstka ludzi, której Bóg obiecał, że wypełni dzieło Ducha wielkiego!… Któż ma dostateczną pokorę, aby stał się cząsteczką, kamykiem w budowie?… Widziałeś ludzi — powiedz mi, czy mali przyjdą pierwsi i ofiarują się? — czy wielcy? — I gdyby jeszcze ofiarowanie się było kamieniem probierczym wielkości przed światem — ale jest tylko znakiem Ducha wielkiego przed Bogiem — a podług świata jest takie, że się wydaje jakoby zawrotem głowy — szaleństwem — składaniem koron — mięszaniem się królów z ciżbą… teatralną farsą — zniżeniem się czasowym dla celu ziemskiego — podkopaniem się pod dumnych — aby kiedyś wybuchnąć większej dumy wulkanem — spod miast — spod stosów hrabiowskich koron, księżych mitr i tiar — spod posadzek salonowych. Wierzyszże temu? Każdego z nas inaczej uderzyło Mistrza słowo i z innej struny każdy wydobywa dźwięk swój — który się w pokornym kole braci układa do harmonii. — Co do mnie, najmocniej mnie zajmuje twórczość ducha — który podług słów St. Pawła, jeżeli z Duchem Bożym łączy się, jedno jest… Uczuciem więc .- ogniem miłości, ściągnięciem woli bożej na ziemię możemy odbudować świat i postawić go

KI/507

w kształcie zupełnie nowym. Praca więc powinna się zacząć w nas samych — to jest powinniśmy w sobie wyrabiać doskonałą moc czucia — zlewać go, spioruniać w sercu — a to wszystko z cichością i prostotą ludzi mocnych — imających wielkie rzeczy do wypełnienia. — Stwórz sobie myślą takiego człowieka, postaw go sobie przed oczy, niech przemówi do ciebie twarzą pogodną, wnętrznym uczuciem siły nieśmiertelnej, mocą magnetyczną wyższości prawdziwej — a ujrzysz nasz ideał —. — Każdy duch z Boga wetchnięty w organizacją ma misją bożą, to jest przebicie się przez materią, wyrabiając ją twórczością swoją w coraz doskonalsze kształty — aż będzie mógł ostatecznie powiedzieć słowo  przez Chrystusa wykrzyknione na krzyżu — wypełniło się! Uczcie to skończonej ERROR, wypełnionej misji zaczyna nową drogę ducha — wyłamanego już z materii, uwolnionego z organizacji. — Wierzymy więc w niespełnioną pracę ducha i w łańcuch żywotów… które, podług tej skazówki  wyduchowiania się uważane, są ewangeliją dowiedzione. Wierzymy w narodowości, to jest w solidarne misje duchów powiązanych z sobą wspólną odpowiedzialnością — a stąd wypływa, że miłość ojczyzny jest instynktownym uczuciem tej odpowiedzialności… a poświęcanie się za nią nie jest szaleństwem — ale koniecznością ducha w świecie duchowym… tak jak to materialne pomaganie sobie, które stworzyło kontrakt socjalny. — Wierzymy i w to, że kogokolwiek duchem zaczepiemy — stajemy się duchem odpowiedzialni za ducha… A tak utworzywszy sobie świat wnętrzny i zrozumiawszy go — otworzył się nam szereg cnot nowych duchowych i grzechów, które dotąd w konfesjonałach nie były słyszane… Albowiem lenistwo ducha w służbie bożej wiedzie na potępienie — i ci, którzy siebie lekceważą, a myślą, że są tak niewidomi śród miriad duchowych, że jeszcze na strone zostać mogą i pobawić się z materią — zdając sprawę bożą na silniejszych, winni są jakoby krwi i morderstwa, i kradzieży — albowiem dar ducha kradną Bogu… Więcże i dogadzanie każde duchowi podług świata, łechtając go uczuciami, zaspokajając sławą — grzechem jest i zbrodnią — albowiem jest to tańcować na balu — kiedy inni krew wylewają broniąc wałów miejskich od nieprzyjaciela… Wszelkie więc wylewanie ducha na rzeczy małe ujmuje strumieniowi ognia, który się lać zaczyna przez środek świata, aby wszystkie kawałki błahe na brzegach rosnące od jego siarczanego wyziewu powiędły. —


KI/508


Wszystko to jest proste i nie do rozumu twojego, ale do serca twojego pisane… Lecz powiedzże, czy sercom nie potrzeba takiej wiary? takiej religii? Czy ta myśl, że duch już skończywszy misją i rozwiązany z organizacji, jeszcze jest odpowiedzialny za duchy leniwsze i pozostałe w pracy, nie tworzy ci najcudowniejszej kolumny świętych pańskich, którzy muszą podszeptywań, pomagać, a przez łaskę czasem zjawiać się na ziemi wierzącym w nie, aby wypełnienie misji narodowych przyśpieszyły… Zamyśl się z tą myślą — a usłyszysz cudowną harmoniją — między duchowymi pracami a boleściami ciał, które są chłostą niby bożą i przymusem, i nauką duchów. — jednej plagi, jednej choroby nie ma przysłanej na próżno… Narody wydają się jak indywidua, także słusznie karane lub wynagradzane… Historia, ta męka ciał — staje się nauką duchów, wszystko się wyjaśnia — Bóg się pokazuje z każdej mgły, z każdej chmury. Taka więc jest ta metampsykoza, o którą nas księża katoliccy oskarzają — o rozwinięciach dalszych tj. idei będę ci pisał później, albowiem teraz strudzony jestem — różnymi pracami — i pełny jeszcze melancholii niby dla rzeczy pożegnanych wczora… Cień tej… który się za tobą ciągnie po księżycowym świetle w Koloseum, także mi stoi na drodze… Nie uwierzysz, ile temu duchowi oddać muszę ducha, nim będę odeń uwolniony … a duch ten straszny — trefi teraz włosy — i rzuca się w świat z wrzaskiem morskiego ptaka… ale coraz — mimo świata — stawać musi przed sąd mój — wypiękniać się duchowie… i składać skrzydła motylowe za ramionami, abym ich nie widział… Mam więc nadzieję, że kiedyś zobacz ją spokojną — prostą — i cichą… Dobrą zawsze była… i teraz, gdyby w sercu moim było więcej siły spokojnej — już bym ją zdobył spoczynkowi. — Ale ja sam jeszcze pracuję nad sobą — śród ludzi, którzy mię często nie rozumieją i ranią mimowolnie — nieufnością i niewiarą w pracę ducha mojego. To jest krzyż mój. — Niech miłość ludzka wyprzedza cię i czeka cię na wszystkich drogach, abyś do gotowych serc przyszedł — a nie musiał sobie robić serc sercem twoim. — Jam jest i byłem zawsze z choru twojego.

Jul

KI/509

157. Do matki

Paryż, środa, 18 stycznia 1843 r.

18 stycznia 1843 r

Najdrożsi moi. — Prosiłem i błagałem, abyście sercem, nie zaś rozumem wzięli słowa moje… jakże mię więc boli boleść wasza i ta nieufność w świętość moich przedsięwzięć w opiece bożej… Będężli wam pisał, że świat się zmienia — że garstka ludzi zaczyna duchem czystym i boskim spełniać, a raczej gotować się do spełnienia Jego woli  — że to nie sen żaden ani guślarstwo, ani magnetyzm, ale proste obudzenie boskości w sercach — przez człowieka czystego i bożego, który prowadzi nas, małych i pracujących teraz nad sobą, abyśmy się zmienili w sobie, stworzyli duchem i cierpieniem wnętrznym to, czego nam potrzeba — ten cel wznioślej pojęty niż wszystkie dotąd cele. Nie wątp ty, która mnie urodziłaś — bo wszelkie drgnięcie ducha mego powinno ci dać uczuć, wszelkie podniesienie podnosić, wszelka ofiara cieszyć… myślicież wy, że to pół spiąc, pół bawiąc się można być wielkim człowiekiem w oczach Boga… bluźnierstwo piszę — ale jest napisane — wielkim, mówię, to jest godnym opieki Jego… prawdziwym narzędziem, przez które on swoją wolę spełnia?… Nie przydawajcie więc zimna do zimna i oporu światowego do oporu — dosyć jest ludzi strzegących mizernych swoich pozycji i dumy własnej, i czci światowej… i fałszów… ale muszą być i tacy, co zapomną o sobie -a wtenczas będą silni i niepokonani… Nie mówię, aby mi to łatwo było, abym nie staczał walk z sobą i z częścią dumną ducha mojego, który się ułożył i ustroił podług świata — ale ufam, że mię i modlitwy wasze nie odstąpią, i strach o mnie nie będzie tworzył. Albowiem czegoż mi dowiedziecie? Ze oto nie jestem w oczach waszych i w nadziei waszej taki, jakim być chcę — że oczy wasze nie patrzały nigdy na ludzi pełnych i nie przeczuwają, jacy ludzie być mogą… Niczego więc nie żądam od was teraz, tylko wiary w bożą moc, miłość i sprawiedliwość. Niczego od ciebie, droga moja, tylko żebyś mię z zupełną ufnością oddała Bogu i poddała się zupełnie Jego woli — a ja ci rozczulony aż do łez  piszę, że mnie nie stracisz, ale owszem zyskasz i całego mieć będziesz. Gdzież jest albowiem moc, która by ducha nieśmiertelnego zatraciła i nie oddała go kochającym? gdzie taki fałsz być może w tonie miłości, który się począł w łonie bożym,

KI/510

a spełnia się na ziemi? Egoizm tylko duszy rozdziela ją na wieki, kiedy oziębła i do gorących już powrócić nie może. A mając wiarę, miejcie i cierpliwość — albowiem niecierpliwość wasza zatrważa i odejmuje radość i spokojność duchowi mojemu. Jakże będę pracował, kiedy co chwilę będę myślał o tym, jakby wam dowieść, że postępuję — że lecę ku wam — a nie cofam się od was. Rozlewanie się ducha mocniejszego na duchy zrazu jest powolne, ciężkie — i niewidoczne. Listki na brzozach waszych zadrzą, bo wiatr poczują — ale stare zgrzybiałe drzewa długo stać będą nie pokazując żadnego wstrząśnienia… Tego szmeru listków, tego zadrzenia serc gorętszych chcę, a niczego więcej na teraz, i od tych, co czują, chcę, aby mocniej i głębiej poczuli, a sercem siebie wypracowali na takich, jakich Bóg żąda, to jest na ludzi prostych, czujących, na nieprzyjacioł wszelkiego fałszu i wszelkiej rzeczy poczętej przez nienawiść, albowiem ta rzecz ulec musi przed tą, która będzie przez miłość poczętą, a wtenczas dopiero miłość dla sprawiedliwości bożej będzie tryumfować… Czuję, że to wszystko jeszcze będzie niezrozumiane, jeszcze za egzaltacją wzięte — ale wam inaczej nie mogę wytłomaczyć siebie. Dzieci moje powiedziały wam, że cierpiałem… Sąd pierwszy o nich trochę mnie przeraził i zasmucił. Drugie słowa wasze podniosły mnie… Są położenia, że trzeba z miłości własnej zrobić ofiarę, to jest nie ukrywać się z niczym i być otwartym, choćby serce przeczuwało, że ludzie krzywo tę otwartość osądzą — nazwą ją złością lub zazdrością.... Otóż dokompletowałem sobie czynem, to jest spotkawszy mego przeciwnika na wyższym stanowisku, podniesionego ku prawdzie prawdziwej bożej — już nie w jezuityzmie -podałem mu rękę — i teraz jesteśmy razem  — jesteśmy ja i on, i jeszcze trzeci… równie zajęci sercami naszych braci, równie pomagający duchem i życiem, ile go który ma w sobie… Zycie takie podobne jest do życia aniołów i nieraz ozłocone uśmiechem są twarze nasze, a prawie zawsze serca spokojne.

Nie miej więc, o droga! żadnej bojaźni o mnie — bo jeżeli kiedy, to teraz sam nie jestem, a nikt mię nienawidzić nie może, bo wszystkich ukochałem i sercem zapragnąłem, i muszą to kiedyś uczuć, choćby już nigdy więcej moich słów nie słyszeli. — Dawne

KI/511

moje postępowanie z ludźmi, zimne i pełne powagi, zrobiło mi wiele szacunku, prawie ogólnego, ale na tym przestać nie można ani lękać się na chwilę utracić nawet nieco pochlebnej opinii, mając przed oczyma jedyną prawdę i drogę bożą — i ty byś mi tego nie radziła. Nie dręczcie się więc — i ty, Filu drogi, wysławszy pługi twoje na pole zamyśl się głęboko pod wiejskimi lipami, wyrób w sobie spokojną miłość, miłość jak największą, ale pohamowaną, posągiem prawie będącą — niech ludzie nowego i różnego od siebie człowieka poczują w tobie — wylej z siebie to, co świat dał, a wszystko staraj się wyczerpać z głębi serdecznej ducha, z ducha, który jest boży, a podług św. Pawła, jeśli się z Bogiem łączy, jedno jest — z ducha tego wyprowadź swoje obowiązki, skupiaj się i pierwej uczuj miłość dla człowieka, nim zaczniesz z nim gadać  wiedz zaś i to, że nie sam duch twój zbawi się, ale odpowiedzialność ma za wszystkie duchy, wypełnienie więc misji twojej musi być w związku z całą
 masą duchów — wiedz i to, że cię Bóg chłostą zmusi do zrobienia tego, czego sam nie wypracujesz i czego się sam nie domyślisz… Wierz, że złączony twój duch z bożym, twórczym jest, jeżeli czysto, a nie dla siebie usiłuje stworzyć — a tak pracując, o Filu! wierz mi, że będziesz choć z sobą tylko pracował, nie na próżno pracował. A nie waż siebie lekce, bo teraz jest pora, która pokaże, że każdy człowiek ma dar swój własny równie potrzebny i wielki w harmonii ogólnej… ani grzesz tą fałszywą pokorą, którą mają ludzie sądzący się za obojętnych Bogu, albowiem to rodzi oziębłość i zniechęcenie, które Bóg karze… A wierz sercu memu, że nie stracisz tych godzin pracy wewnętrznej, a ujrzysz sam, jak róść będziesz, i spokój twój wewnętrzny wróci, i uczujesz moc nową, ani się będziesz kwasił światem, ale go ukochasz jak kapryśne dziecko, widząc to, co w nim będzie człowiekiem… Daruj mi, że piszę jak nauczyciel — ale ty wiesz, że z miłości piszę i nie dla nauczania piszę… Błagam cię więc, niech ci żaden dzień nie będzie obojętny, a praca wnętrza ERROR podnosi co dzień ducha, a modlitwa niech będzie sposobem do podniesienia ducha… nie zaś celem, jak to jest u ludzi formy, którzy modlitwą zaspokajają nieczynne serca… Modlitwa prawdziwa prosi Boga, aby pokazał drogi do spełnienia woli Jego, aby dał niezachwianą moc i spokojne podniesienie serca nad serca ludzkie. — O to cię błagam z największym wysileniem ducha. I Sylkę moję proszę, aby ci pomagała w pracy, i oboje was tak ściskam,

KI/512

jakbym już was widział czekających mnie na ganku domu waszego z otwartymi ramionami… A przed wami jeszcze u kołowrota wiejskiego widzę tę, której uścisk jest najjaśniejszym marzeniem i najweselszą nadzieją w przyszłości pracy mojej… Bóg z wami!

Jul

Adres: ŕ Madame/ Madame Salomée

Pieczęć firmy: Hausner  Violland ŕ Brody

158. Do matki

Paryż, sobota, 18 marca 1843 r.

D. 18 marca 1843 r.

najdroższa moja. — Nie tracąc chwili odpisuję, abym cię wyprowadził z trwogi i uspokoił, bo pojmuję, ile cię taki straszny domysł zatrważać musi. — Nie — nie zostanę nigdy księdzem… Oni to, faryzeusze miłość udający, obrzydzali mi próg kościelny i pokazywali do Boga drogę maleńką i pełną fałszów, pop której tylko robactwo ludzkie pełznąć mogło… Ządza prawdy, sprawiedliwości, wiary zawsze trwała w sercu moim — stąd moje nieraz gorzkie urąganie światowi, stąd rozpacz i samotność serca — albowiem sądziłem, że daleką jest epoka, w której by tłum cały lub nawet garstka ludzi mogła się zebrać w imię Boże i otrzymać od Niego obietnicę, że w prac im dopomoże, wydrzeć, że tak powiem, nowe przymierze z panem Bogiem samemu… Otóż Bóg przyspieszył tę porę — ludzie stanęli. Opieka Boża okazje się im widocznie, a oni według myśli pańskiej tworzą w sercach swoich nową ojczyznę, gotowi na wszystko… lecz Bóg pokazuje im tylko pracę dnia każdego, a na każde jutro zapuszcza zasłonę. Kto więc zapyta się tych ludzi: Cóż wy zrobicie? nie otrzyma żadnej zaspakajającej rozum jego odpowiedzi. Mojżesz nie wiedział nigdy pracy jutra — wiedział tylko o celu, do którego dążył. A za każdą przeciwnością musiał się znów pytać Stwórcy o głos — lub wewnętrzne natchnienie… Tak jest z nami. Chór duchów umyślnie przeznaczonych do wielkiej pracy rodził się Panu — po różnych stronach rozsypany… Stąd tęskne i rozmarzone, wy matki, widzieliście dzieci wasze —  i wy same byłyście pełne tęsknoty, podobne do Nazaretanki.

Otóż gdyby te dzieci skończyły tylko na snach i marzeniach,

KI/513


byłaby to jedna z najgorszych komedii dni teraźniejszych — ale widzicie, iż to są dzieci prawdziwie nowego świata i prawdziwi słudzy boży, którzy się gotowali przez cierpienie do wielkiej radości ducha… Niech więc wam słowa moje nie wydają się smutne, ale będą jako kolęda małych chłopczyków, którzy przychodzili pod okna Dziaduniowi spiewającemu także w piekarni: „Chrystus się narodził”… Piekarnią taką jest dziś Ojczyzna — a my stoimy pod oknami. Miejcie wiarę. — 

Nie odmieniło się nic w zewnętrznym życiu moim — oprócz smutku, który gdzieś uleciał i wpuścił więcej niż nadzieję do domu mego… Przybyła także większa prostota — mniej zachceń ziemskich, a więcej prawdziwej żądzy dobrego. Duch mój się podniósł i ciało nabrało więcej mocy — tak że mnie ludzie zaledwo poznają. Nie dziwię się więc, że wy, widzieć mnie nie mogąc, z samego głosu widzicie zmianę we mnie — zmiana albowiem jest realna i zupełna. Bóg mnie obronił od tej strasznej godziny, w której przychodzi rozczarowanie na ludzi marzących o rzeczach anielskich — albowiem widzę, że do końca życia mam drogę pełną słońc i tęcz prawdziwych — i ta mi wystarczy, choćbym żył najdłuższe lata. każdy czyn na tej drodze — nie trudzi, ale pokrzepia… Wczora, droga moja, jednemu z takich czynów, związkowi serca naszego, poświadczył Bóg — srebrną tęczą na niebie, która prze ćwierć niebios rozwlekła się, jak ogon olbrzymiej komety. cudowny znak dla nas, wiedzących, co znaczy — dla innych prosty meteor. Miejcie wiarę! — I tak będzie ciągle, że nas nie zrozumieją ludzie — aż uczują ducha naszego — a wtenczas ukochają nas na wieki… Lecz teraz na nieczystych i na leniwych ludzi spada trwoga wielka, albowiem czują, że tracą wszystko, co pozyskali, że przy nowym słońcu bożym wielkość ich wyda się śmiesznością i małością — wszyscy więc są zatrwożeni i nie wiedzą, co mówić o nas. Ale ty mi ufaj, droga, że ja twej miłości matczynej nie wystawię na szwank ani ją zamienię na wstyd matczyny… Nie lękaj się więc o kroki moje światowe, bo te są proste, jak gdyby były chłopka krokami — nie lękaj się o serce moje, albowiem gdyby je kto chciał ranić, znajdzie wiele serc podobnych broniących i wiele piersi, które tak biją jak moje… Kiedy więc sam idąc po

KI/514

świecie nie doznałem nieszczęścia, to teraz bezpieczniejszy jestem niż kiedykolwiek i rozumniejszy, bo Bóg nade mną. Przeszłego życia mego nie żałuję ani pogardzam tą podstawą, którą sobie wybudowałem i z której mi teraz łatwiej postępować wyżej. Sądzę, że w kwiatach, które mi kwitły są niektóre wonie prawdziwe i potrzebne stworzeniom oddychającym — ale dzięki Panu, żem przez te flety nie wydał całego ducha i nie wylał całej duszy mojej — a to, co zostało, nie będzie stracone.

Droga moja — trudność mam wielką w pisaniu tym, albowiem nie to jest pisanie i uwiadamiane ciebie, ale przelewanie ducha. który mnie ożywia, w twego ducha. O czymże bym mógł uwiadamiać? Nic się jeszcze około mnie ani ze mną nie stało odmiennego — mogą nawet powiedzieć, że nic mi nie grozi, chyba te próby, które sam Stwórca zeszle na mnie, a najdotkliwszą z tych prób byłoby zesmętnienie twoje i trwoga twoja o mnie, bo cóż ja mogę zrobić, abym cię uspokoił? Zdrów jestem, pełny mocy ducha, pełen młodości — często w uczuciach czuję nawet tę woń, która mię dzieckiem owiewała — to są zyski nowego stanu duszy i nowej służby bożej, którą odbywam w duchu. Strat zaś jeszcze żadnych nie poniosłem, a ofiary, które z ducha dałem, uradowały mnie i podniosły… Tak będzie ze wszystkimi, którzy się dadzą zagarnąć i owionąć chmurą duchów naszych — mimowolnie uczują się szczęśliwsi i przeanieleni, i pełni nowej mocy… Módlcie się więc, aby Bóg jak najprędzej raczył spełniać swoją łaskę dla świata i przybliżał czas odkwitu — każda godzina bowiem teraz jest ważną, a lenistwo ducha grzechem jest. Gdybyś ty się więc opierała woli bożej, droga moja, prosząc Go o inne dobro dla mnie niż te, które On duchowi mojemu przeznaczył, modlitwy twoje może by mi przyniosły niepokój i nieszczęście… Zgódź się więc pierwej z wolą bożą, a potem proś o dary Ducha Swiętego dla nas wszystkich — a tak najpewniej otrzymasz… i połączeni będziemy nawet na ziemi… Mówię wam, że nagrodą moją jedyną jest prosty domek pod lipami — i miłość świat, która go nam ogrzeje w dni zimowe… Ufajcie, a to wszystko mieć będziemy… I ty, Sylko moja, prawdziwa siostro moja, będziesz się radować z nami — więcej niż kiedykolwiek na łąkach nad Wilenką przy dawnych zorzach… Albowiem czas jest, że wszystko odkwita i duchem zdobywa nowe szczęście… A teraz, abyście porównali, co jest moja jasność teraz, a co był mój smutek dawniejszy, posyłam na ostatniej karcie wiersz

KI/515

opisujący… Nie — po rozważeniu widzę, że go nie można posyłać i lepiej jest ostatnią kartę zapełnić czym innym. Otoż więc winszuję wam Wielkanocy… i wiosny. Ja ma teraz pod oknami moimi balkon i zamierzam sobie sadzić kwiaty na pamiątkę twoją, droga moja; mam także zbywający pokój, który przyjął ode mnie jeden z niepospolitych przyjacioł, jeden z posągowych ludzi… jeden z tych, na których ramieniu można się oprzeć śmiało… Przez ścianę go mając czuję się weselszym… Trzecim szczęściem moim jest słońce zazierające mi ciągle w okna. Słońce więc, przyjaciel, kwiaty na balkonie i zaufanie w opiece bożej — oto są rzeczy, z których się przed tobą chwalę, i chcę, abyś się ze mną razem ucieszyła… Oprócz balkonu i kwiatów wszystko ze mną będzie, gdziekolwiek ja będę. Nie wystawiaj więc mnie sobie inaczej, tylko w promieniu słońca złotego, z przyjacielem i z Bogiem wchodzącym w sieni twoje — na jaką nową Wielkanoc. Lecz żadnym ślubem nie będę związany — a jeżeli ty mi, droga, przygotujesz jaką dobrą żonę i za rękę ją wprowadzisz, i posadzisz przy mnie przy wielkanocnym stole, i nie odwrócę się od niej zmarszczony, chyba że się ona zmarszczy widząc mnie, cokolwiek podstarzałego na służbie bożej żołnierza…

Jeżeli to więc będzie jaka byronianka, to niech sobie idzie szukać cienia mojego na skale Leukady i pod kolumnami ateńskimi, i z przeszłym Julem niech się żeni… bo teraźniejszy chce uśmiechu na ustach kobiety, dobroci, prostoty i spokojności serca. Lecz to szczęście ziemskie jest tylko podrzędną rzeczą i wiedzą o tym wszyscy, którzy tylko za szczęściem gonili i którym ten owoc w ustach zgorżkniał… albo ci, którzy go nie otrzymali i dotąd cierpią…- O! jakże mi spieszno do tej chwili, w której będę mógł całym duchem przelać spokój w was i być prawdziwie w mojej rodzinie… Teraz  nie piszę wam o ludziach, o których wieści mieć chcecie, bo nic o nich nie wiem — a nie chcę listu tego opóźniać, wiedząc, jaka być musi niespkojność w sercach waszych… Proszę, radujcie się i weselcie — albowiem ten świat, co się we mnie narodził, rośnie i będzie waszym — i to spełni się za mały czas… Niech was Bóg strzeże.

Wasz Jul

KI/516

Dopisek na marginesie

Stroskanym siostrom powiedzcie, że brat ich Stanisław jest w Algierze — i niedobrze mu się dzieje. Pomoc więc jaka byłaby potrzebną. — O synu St. Cyr nic nie wiem.

159. Do Tomasza Nielubowicza

Paryż, sobota, 8 kwietnia 1843 r.

Dnia 8 kwietnia 1843., Paryż

Kochany Bracie!

W Siódemce zebrani odpisujemy ci na list twój do brata Adama Kołyski… albowiem stojąc w jednym szeregi jako rycerze powołani do Sprawy Bożej, nie możemy być obojętni  na to, co duch twój czyni… a będąc w prawdzie, ani zbytnią oziębłością, ani zbytnią miłością ku tobie grzeszyć nie możemy… Pozdrawiasz nas i zapewniasz o zupełnym poświęceniu się sprawie Bożej — i prosisz, abyśmy cię modlitwami naszymi zasilali… ale jakoż ci pomagać będziemy,. jeżeli sam nie wzbudzisz w sobie ruchu, jeżeli nie zapalisz w sobie iskierki ognia Pańskiego, jeżeli Sprawę Bożą uważać będziesz za rzecz, której tylko dobrym życzeniem służyć i pomóc można, a braci twoich za ludzi, którym od ciebie sprzyjanie i szacunek należy się… Wszystko to są nieporuszonego ducha oznaki… wszystko dowodzi, że z dawnego świata nie wziosłeś się jeszcze tak, aby ujrzeć obowiązki, które wejściem Twoim w Koło zaciągnąłeś… z Bogiem otworzony masz rachunek, a myślisz, że my się z tobą rozliczamy, że nas trzeba o gotowości do służenia Sprawie i o życzliwości braterskiej zapewniać… zaprawdę — gdybyś w liście twoim złożył jedną iskrę prawdziwego czucia, jeden ślad wypracowania duchowego, byłby to dar i zyskałby całą miłość 

KI/517

naszą… Albowiem tyle tylko, o ile podniesiemy ducha naszego, o tyle użyteczni jesteśmy Sprawie, o tyle braciom pomagamy, o tyle ich miłości warci jesteśmy… zaklinamy cię więc, nie trać czasu i nie pozwalaj obciążać się światowym okolicznościom — ale strój głos swój… i wyrabiaj w sobie świętą moc ducha _ abyś prawdziwie był bratem naszym. A ogień, który rozniecisz w sobie, zwątlałe twoje ciało pokrzepi nie pozwalając mu ziębnąć i omdlewać jak nieużytecznej już gałęzi. Nie myśl, kochany bracie, aby oddalenie twoje — wyłączyło cię od pracy. Choćbyśmy byli po całej ziemi rozsypani — z Boga biorąc natchnienie, wyrabiając ducha na drodze, na której Mistrz nam cel ukazał, możemy  każden z osobna w jednym natchnieniu  działać… i jeden cel zdobyć… albowiem Bóg, który Sprawę tę w niebie zadecydował, as na ziemi już rozpoczął, każdego przygotowanego i chętnego robotnika użyje i nie pozwoli mu gnuśnieć — ale mu dostarczy okoliczności, aby się mógł zasłużyć… Wierz więc, bracie, że tylko tak pojmując czynność twoją — czynnym będziesz… a życzenie twoje, abyśmy się w Polszcze zobaczyli, nie będzie próżnym dziecka westchnieniem. Wskrzeszaj więc w sobie świętość ducha… i świętością jego wnętrzną działaj… Przymuś się do ofiar, które są panu potrzebne… zapomnij choć na chwilę o celu światowym osobistym… a z jednej takiej chwili zapomnienia się wysnujesz nadal pasmo obowiązków — obaczysz prawdziwą twoją drogą duchową — pójdziesz po niej i odbiegnie od ciebie ta zobojętniałość, która prawdziwym jest nieszczęściem człowieka. — Nie indywidualnym to duchom pociecha przyniesioną tu została przez Mistrza — ale wskrzeszenie szczęścia całej ludzkości — zaszczepione przez niego drzewo ma się rozrastać przez wieki — a ty, bracie, zimny i zobojętniały, już się kładziesz pod płonką dopiero co w ziemię wsadzoną i mówisz do niej: „Nakryj mię cieniem i daj mi owoców…” Wstań, drogi bracie — bo jest czas wielkiej pracy i ruchu ducha… w załączonym tu Akcie zobaczysz, pod jakimi szatańskimi kształty zło się objawia i występuje bezwstydnie do walki… Czuwać nam wszystkim należy, aby nie tryumfowało — aby myśl pańska, w nas złożona, nie poniosła sromoty i nie ustąpiła z drogi fałszowi… Prosiemy cię więc, nabieraj siły ducha i ogień boży w sobie rozniecaj — abyśmy i od ducha twojego czuli poparcie w działaniu ducha naszego… Albowiem opór twój i oziębłość równo czuć się nam da w tym wytężeniu wszystkich duchów Koła, które drgają występu-

KI/518

jąc do czynu… Z miłości więc Sprawy pańskiej niech się urodzi twoja miłość dla braci razem z tobą pracujących.

Juliusz Słowacki

(W imieniu braci w Siódemce będących)

160. Do Zygmunta Krasińskiego

Paryż, czwartek 1 czerwca 1842 r.

Kochany Zygmuncie, piszę do ciebie, albowiem mam interes, jakiego nie spodziewałem się mieć nigdy w życiu. — Oto tak. — Widziałeś niegdyś w Rzymie Teofila Januszewskiego, brata matki mojej… Otóż szlachcic ten, wożony po różnych strefach, wrócił teraz i szuka osiąść na wsi… w peregrynacjach swoich dowiedział się, że przedajecie klucz dunajowiecki czy zdunajowiecki — chciałby więc nabyć jedną z najmniejszych wioszczyn tego klucza, lecz tak, aby zapłatę mógł mieć na kilka lat rozłożoną . — Jeżeli możesz, zrób to — a zrób z dobrocią i życzliwością, nie mięszając

KI/519

w to żadnego innego elementu… nie kładąc mi na serce żadnego ciężaru — bo wiedz, że gdyby nie dwanaście lat, przez które mi matka ciągle żer daje jak ptaszkowi bez pierza — a teraz dopiero pierwszy raz prosi mnie o te wdanie się interesowe, nigdy bym tej ofiary z mego ja nie uczynił. — Proszę cię także  i o to, że gdyby w zapłacie dawano ci niektóre sumy do mnie należące, a na przelewie mego podpisu nie było  weź je — bo wiedz, że teraz jak umarły jestem — i zawsze tak względem tych sumek będę. — Oto jest wszystko… Mój drogi, niech myśl twoja nie cięży długo na tych słowach, ale niech to uważa jako prostą notatkę interesową… Masz zapewne dużo takich w pugilaresie — niechaj ci będą lekkie i leżąc przy sercu, serca nie chłodzą.

Nie wiem teraz, co mam pisać do ciebie i jak pisać — list mój ostatni został bez odpowiedzi. Nie wiem nawet, gdzie jesteś, i spodziewam się dopiero od przyjaciół twoich tu będących dowiedzieć się… U Małachowskiego bywam umyślnie, abym gadał z nim o tobie, stoi u niego na biurku portret dagerotypowany, który zda się żyw i słuchający  — leży przy nim żółta książeczka pewnego Gaszyńskiego, który się w oka mgnieniu zmetamorfozował i wcale przeczłowieczył — przeDancił tak — że muszę wierzyć w szczepienie duchów nowych na staro-duchowych drzewach… Okładka tego dzieła czyni na mnie wrażenie Atlasa, który siedział i nosił na sobie rzecz za ciężką dla swych barków… a książeczka zupełnie wewnątrz jest banią błękitu, wymalowaną przez jakiegoś niebieskiego Rafaelka… który dopiero jest w pierwszej manierze — lecz co dziwniejsza, że i forma ta musi być przez duchy dyktowana, albo-

KI/520

wiem widziałem już takie same kropelki tęczowe w „Orędowniku” zdało mi się, że we wszystkich stronach niebios na jedną nutę słyszę szeptanie i dźwięki… =! dobrze, że takie przewiewy wiatru grającego idą po  ziemi i zmiatają tę brudną, ciężką, ołowianą atmosferę, która teraz cięży na łąkach i wioskach — dobrze! ale trzeba koniecznie, aby te głosy stwardniały i zhardziały — i jeszcze raz mając formę rozbiły ją — duch poety powinien sobie zrobić ciało — potem wyrobić w sobie moc — aby z tym ciałem położył się do grobu i znów wstał, każąc i ciału wstać także… kiedyś zrobiemy to i na ziemi realnie z ciałem naszym,… teraz z formą czynić to powinniśmy… — O, karm się, mój drogi, twardym powietrzem, które owiewa grób Danta… siadaj długo w ciemnościach — nie mówię: cierp — bo ty aż zanadto cierpisz — ale myśl srogo o cierpieniu swoim i ludzkim… zrób się ojcem, nie synem ani rówiennikiem… bo rówiennicząc się z dziećmi, trzeba zdziecinnieć. — Opiekuna w tobie widzę — byłeś już nim dawniej — teraz przeczucie moje o tobie spełniło się — wiedziałem, że kiedyś dąb rozszczepiony przez ciebie schwyci cię za ręce, że cię zobaczę na chwilę niewoli — ale i to wiem — że znów w inny kształt rozwiniesz się i rozkoronisz w drzewo. — Ale o czymże ja piszę — tu chodzi o Gaszyńskiego, który jak dzieci w Ewangelii grał na piszczałkach i płakali mu… Widziałem łzy toczące się po starych i wąsatych twarzach — ale też i to wiem, że niegdyś kozak dworski ukraiński, stojąc w salonie, gdzie czytano balladę Mickiewicza o wojewodzie, co kazał kozakowi zdjąć torbę borsuczą z kołka i strzelbę — i pójść do ogrodu, i strzelić w łeb gachowi żony swojej. kozak ten, mówię. łamał ręce jak w konwulsjach — i pewnie by tak samo zrobił postawiony za krzakiem, jak bohater ballady,

KI/521

Naum… to jest… „i wypalił w sam łeb wojewody”. — O taką impresją chodzi sztuce sławiańskiej. — Puszkin w jednej balladzie doszedł do tego sławiańskiego dantyzmu… tytuł jej podobno: Szal czarny. Pomyśl, mój drogi, że te same duchy, które teraz za pługiem chodzą — rzucą się kiedyś na zastawione przez nas jadło ducha z całą energiją kruków — i będą szukali wielkiego serca… Są jednak w poemaciku Gaszyńskiego błyski cudowne — przelot światła — prawdziwe rozwidnienie duszy… element nowej komedii chrześcijańskiej. — to jest rozweselenie niebieskie, które, gdyby nie przez liryzm sprawione, byłoby cudem nowości w sztuce… Zostaje nareszcie w duszy przeświadczenie jakieś o prawdzie przepowiedni, która jest dobrodziejstwem dla epoki… Szczęśliwi ci, którzy z taką mocą świadczą o Bogu, że muszą urodzić wiarę. Błogosławieni! — Nich im świat cały dopomaga lotem,. tym duchom będącym w przedlocie do światła i szczęścia… Coraz! coraz nam widniej i lepiej — próżno nam świat i jego wymagalności stają na drodze — któż lecących w światło zatrzyma?… Wysłoneczniaj więc wszystko, co ciebie otacza, realność nawet każdą podbij… i niech się stanie cząstką anielskości ducha…

Bądź zdrów, drogi mój — jestem tak nieswój, że dłużej pisać nie mogę — potrzeba mi listu od ciebie — bo ja ciebie nie tylko duchem, ale i po ludzku kocham… więc chciałbym ciebie zawsze czuć w każdej chwili życia twego — nie jako fantastyczną istotę — i cel romansowego przywiązania — ale jako prawdziwego człowieka i wielkiego człowieka… Nic więc mi obojętnym być nie może z tego, co się ciebie dotyczy… a wiem teraz, że ważny robisz

KI/522

krok w życiu… Ufam, że ci Bóg dopomoże — i uszczęści tym nawet drogę życia… Bądź zdrów — i pomyśl o mnie nawet w tych godzinach, gdzie najwięcej będziesz musiał myśleć o ludziach.

Twój Juliusz

Dnia 1 czerwca 1843 r., Paryż — Ponthieu 30

Adres:  ŕ Monsieur/ Monsieur le Comte/ Sigismond Krasiński/ ŕ Dresde/ Saxe/ Poste Restante





















































 
ile razy więc zwyczajem teraźniejszym chciałem zacząć kwilącą serca dyssekcyą, lub melancholizowaniem 
obrazów, prostą legendę ukrasić, tyle razy mary te krzyczały mi: — serca nasze były zdrowe i ciała —
w mowie naszej nie było niespodziewanych concetti… i choć corki króleskie nie wzdychałyśmy do xięzyca;
choć synowie krolów pędziliśmy woły na paszę — Ossyan usłyszał naszego zgonu historią lecz nie znalazł 
w niej dosyć chmur xiężycowych, druhów, sarn, błyskawić i wiatru wzdychającego po mogiłach, więc
nie ruszył nawet harfy na omszonym dębie wiszącej, i zostawił nas grobowcom rozpaczne, albowiem 
wiedziałyśmy, że o nas kronikarze nie wspomną, a pozniejsi historycy zjawionym duchom naszym 
wierzyć nie zechcą. Lecz ty mowiły dalej duchy, ktoregośmy widziały w ciemnym Agamemnona 
grobowcu, słuchającego letnich swierszczow spiewania, ty jadący niegdyś brzegiem potoku gdzie 
Elektra krolewna płutno bieliła mów o nas… prosto i z krzykiem....
	Na twych ..... .... ..... .Duchy ? …dalej nieczytelne do końca linijki
siedząc w Agamemnona grobowcu i jadąc brzegami Elektry potoku wiecież wy jakie gorzkie rymy i gorzkie porównania drgały mi na ustach gniewliwych — Mamże na wstępie do 
naszej historyi położyć ...... nieszczęścia piosenkę — oto jest w pół zatarta, ołowkiem 
bladym na karcie … dziennika spisana… Mamże  przed odsłonieniem teatru rospędzić zgorszonych? słuchaczy — ha! niech się stanie — Oto są rymy, których przed poematem.
Słuchajcie

